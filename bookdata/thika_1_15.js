var thika_1_15 = `
<div id="table_main">
<div id="table_name">সূচিপত্র</div></div>
<p class="namo">॥ নমো তস্স ভগৰতো অরহতো সম্মাসম্বুদ্ধস্স॥</p>
<p class="nikaya">ৰিনযপিটকে</p>
<p class="bookname">পাচিত্যাদিযোজনা</p>
<p class="chapter">পাচিত্তিযযোজনা</p>
<div class="chaptxt">
<p class="gatha1">মহাকারুণিকং <a name="M0.0001"></a> নাথং, অভিনত্বা সমাসতো।</p>
<p class="gathalast">পাচিত্যাদিৰণ্ণনায, করিস্সামত্থযোজনং॥</p>
<p class="title">৫. পাচিত্তিযকণ্ডং</p>
<p class="subhead">১. মুসাৰাদসিক্খাপদ-অত্থযোজনা</p>
<p class="bodytext"><span class="bld">খুদ্দকান</span>ন্তি <a name="V1.0001"></a> সুখুমাপত্তিপকাসকত্তা অপ্পকানং, গণনতো ৰা পচুরত্তা বহুকানং। যেসং সিক্খাপদানন্তি সম্বন্ধো। ‘‘যেস’’ন্তি পদং ‘‘সঙ্গহো’’তি পদে সাম্যত্থছট্ঠী। সঙ্গহীযতে <span class="bld">সঙ্গহো</span> <a name="V1.0002"></a>। ‘‘নৰহি ৰগ্গেহী’’তিপদং ‘‘সঙ্গহো, সুপ্পতিট্ঠিতো’’তি পদদ্বযে করণং। <span class="bld">দানী</span>তি কালৰাচকো সত্তম্যন্তনিপাতো ইদানি-পরিযাযো, ইমস্মিং কালেতি অত্থো। <span class="bld">তেস</span>ন্তি খুদ্দকানং, অযং ৰণ্ণনাতি সম্বন্ধো। <span class="bld">ভৰতী</span>তি এত্থ তি-সদ্দো একংসত্থে অনাগতকালিকো হোতি ‘‘নিরযং নূন গচ্ছামি, এত্থ মে নত্থি সংসযো’’তিআদীসু (জা॰ ২.২২.৩৩১) ৰিয। কিঞ্চাপেত্থ হি যথা একংসৰাচকো নূনসদ্দো অত্থি, ন এৰং ‘‘ভৰতী’’তি পদে, অত্থতো পন অযং ৰণ্ণনা নূন ভৰিস্সতীতি অত্থো গহেতব্বো। অথ ৰা অৰস্সম্ভাৰিযত্থে অনাগতকালৰাচকো হোতি ‘‘ধুৰং বুদ্ধো ভৰামহ’’ন্তিআদীসু (বু॰ ৰং॰ ২.১০৯-১১৪) ৰিয। কামঞ্হেত্থ যথা অৰস্সম্ভাৰিযত্থৰাচকো ধুৰসদ্দো অত্থি, ন এৰং ‘‘ভৰতী’’তি পদে, অত্থতো পন ধুৰং ভৰিস্সতি অযং ৰণ্ণনাতি অত্থো গহেতব্বোতি দট্ঠব্বং।</p>
<p class="bodytext"><a name="para1"></a><span class="paranum">১</span>. <span class="bld">‘‘তত্থা’’</span>তি <a name="M0.0002"></a> পদং ‘‘মুসাৰাদৰগ্গস্সা’’তি পদে নিদ্ধারণসমুদাযো, তেসু নৰসু ৰগ্গেসূতি অত্থো। পঠমসিক্খাপদেতি ৰা, তেসু খুদ্দকেসু সিক্খাপদেসূতি অত্থো। <span class="bld">সক্যানং পুত্তো</span>তি ভগিনীহি সংৰাসকরণতো লোকমরিযাদং ছিন্দিতুং, জাতিসম্ভেদতো ৰা রক্খিতুং সক্কুণন্তীতি <span class="bld">সক্যা</span>। সাকৰনসণ্ডে নগরং মাপেন্তীতি ৰা সক্যা, পুব্বরাজানো। তেসং ৰংসে ভূতত্তা এতরহিপি রাজানো সক্যা নাম, তেসং পুত্তোতি অত্থো। ‘‘বুদ্ধকালে’’তি পদং ‘‘পব্বজিংসূ’’তি পদে আধারো। সক্যকুলতো নিক্খমিত্বাতি সম্বন্ধো। <span class="bld">‘‘ৰাদক্খিত্তো’’</span>ত্যাদিনা ৰাদেন খিত্তো, ৰাদম্হি ৰাতি অত্থং দস্সেতি। <span class="bld">যত্র যত্রা</span>তি যস্সং যস্সং দিট্ঠিযং পৰত্ততীতি সম্বন্ধো। <span class="bld">অৰজানিত্বা</span>তি পটিস্সৰেন ৰিযোগং কত্বা। অৰসদ্দো হি ৰিযোগত্থৰাচকো। ‘‘অপজানিত্বা’’তিপি পাঠো, পটিঞ্ঞাতং অপনীতং কত্বাতি অত্থো। <span class="bld">দোস</span>ন্তি অযুত্তিদোসং, সল্লক্খেন্তো হুত্বাতি সম্বন্ধো। <span class="bld">কথেন্তো কথেন্তো</span>তি অন্তসদ্দো মানসদ্দকারিযো। কথিযমানো কথিযমানোতি হি অত্থো। <span class="bld">পটিজানিত্বা</span>তি পটিঞ্ঞাতং কত্বা। <span class="bld">আনিসংস</span>ন্তি নিদ্দোসং গুণং। পটিপুব্বো চরসদ্দো পটিচ্ছাদনত্থোতি আহ ‘‘পটিচরতি পটিচ্ছাদেতী’’তি। ‘‘কিং পন রূপং নিচ্চং ৰা অনিচ্চং ৰা’’তি ৰুত্তে ‘‘অনিচ্চ’’ন্তি ৰদতি। কস্মাতি ৰুত্তে ‘‘জানিতব্বতো’’তি ৰদতি। যদি এৰং নিব্বানম্পি জানিতব্বত্তা অনিচ্চং নাম সিযাতি ৰুত্তে অত্তনো হেতুম্হি দোসং দিস্বা অহং ‘‘জানিতব্বতো’’তি হেতুং ন ৰদামি, ‘‘জাতিধম্মতো’’তি পন ৰদামি। তযা পন দুস্সুতত্তা এৰং ৰুত্তন্তি ৰত্বা অঞ্ঞেনঞ্ঞং পটিচরতি। ‘‘কুরুন্দিয’’ন্তি পদং ‘‘ৰুত্ত’’ন্তি পদে আধারো। <span class="bld">এতস্সা</span>তি ‘‘রূপং অনিচ্চং জানিতব্বতো’’তি ৰচনস্স। <span class="bld">তত্রা</span>তি কুরুন্দিযং। <span class="bld">তস্সা</span>তি পটিজাননাৰজাননস্স। ‘‘পটিচ্ছাদনত্থ’’ন্তি পদং ‘‘ভাসতী’’তিপদে সম্পদানং। ‘‘মহাঅট্ঠকথায’’ন্তিপদং ‘‘ৰুত্ত’’ন্তি পদে আধারো। ‘‘দিৰাট্ঠানাদীসূ’’তি পদং উপনেতব্বং। ইদং ‘‘অসুকস্মিং নামপদেসে’’তি পদে নিদ্ধারণসমুদাযো।</p>
<p class="bodytext"><a name="para3"></a><span class="paranum">৩</span>. সম্মা <a name="V1.0003"></a> ৰদতি অনেনাতি <span class="bld">সংৰাদনং,</span> উজুজাতিকচিত্তং, ন সংৰাদনং <span class="bld">ৰিসংৰাদনং,</span> ৰঞ্চনাধিপ্পাযৰসপ্পৰত্তং চিত্তন্তি দস্সেন্তো আহ ‘‘ৰিসংৰাদনচিত্ত’’ন্তি। ‘‘ৰাচা’’ত্যাদিনা ৰচতি এতাযাতি <span class="bld">ৰাচা</span>তি অত্থং দস্সেতি <a name="M0.0003"></a>। <span class="bld">হী</span>তি দল়্হীকরণজোতকং, তদমিনা সচ্চন্তি অত্থো। ‘‘ৰাচাযেৰা’’তি পদং ‘‘ব্যপ্পথো’’তি পদে তুল্যত্থং, ‘‘ৰুচ্চতী’’তি পদে কম্মং। পথসদ্দপরত্তা ৰাচাসদ্দস্স ব্যাদেসো কতো। সুদ্ধচেতনা কথিতাতি সম্বন্ধো। <span class="bld">তংসমুট্ঠিতসদ্দসহিতা</span>তি তায চেতনায সমুট্ঠিতেন সদ্দেন সহ পৰত্তা চেতনা কথিতাতি যোজনা।</p>
<p class="bodytext">‘‘এৰ’’ন্তি পদং ‘‘দস্সেত্বা’’তি পদে নিদস্সনং, করণং ৰা। ‘‘দস্সেত্বা’’তি পদং ‘‘দস্সেন্তো আহা’’তি পদদ্বযে পুব্বকালকিরিযা। <span class="bld">অন্তে</span>তি ‘‘ৰাচা’’তিআদীনং পঞ্চন্নং পদানং অৰসানে। <span class="bld">‘‘আহা’’</span>তি এত্থ ৰত্তমান-তিৰচনস্স অকারো পচ্চুপ্পন্নকালৰাচকেন ‘‘ইদানী’’তি পদেন যোজিতত্তা। ‘‘তত্থা’’তি পদং ‘‘অত্থো ৰেদিতব্বো’’তি পদে আধারো। <span class="bld">এত্থা</span>তি ‘‘অদিট্ঠং দিট্ঠং মে’’তিআদীসু। ‘‘পাল়িয’’ন্তি পদং ‘‘দেসনা কতা’’তি পদে আধারো। নিস্সিতৰিঞ্ঞাণৰসেন অৰত্বা নিস্সযপসাদৰসেন ‘‘চক্খুনা দিট্ঠ’’ন্তি ৰুত্তন্তি আহ ‘‘ওল়ারিকেনেৰা’’তি।</p>
<p class="bodytext"><a name="para4"></a><span class="paranum">৪</span>. <span class="bld">তস্সা</span>তি ‘‘তীহাকারেহী’’তিআদিৰচনস্স। ‘‘অত্থো’’তি পদং ‘‘ৰেদিতব্বো’’তি পদে কম্মং। <span class="bld">হী</span>তি ৰিসেসজোতকং, ৰিসেসং কথযিস্সামীতি অত্থো। <span class="bld">তত্থা</span>তি চতুত্থপারাজিকে। <span class="bld">ইধা</span>তি ইমস্মিং সিক্খাপদে।</p>
<p class="bodytext"><a name="para9"></a><span class="paranum">৯</span>. <span class="bld">আদীনম্পী</span>তি পিসদ্দো সম্পিণ্ডনত্থো।</p>
<p class="bodytext"><a name="para11"></a><span class="paranum">১১</span>. মন্দসদ্দো জল়ত্থৰাচকোতি আহ ‘‘মন্দত্তা জল়ত্তা’’তি। যো পন অঞ্ঞং ভণতীতি সম্বন্ধো। ‘‘সামণেরেনা’’তি পদং ‘‘ৰুত্তো’’তি পদে কত্তা। অপিসদ্দো পুচ্ছাৰাচকো, ‘‘পস্সিত্থা’’তি পদেন যোজেতব্বো, অপি পস্সিত্থাতি অত্থো। ‘‘অদিট্ঠং দিট্ঠং মে’’তিআদিৰচনতো অঞ্ঞা পূরণকথাপি তাৰ অত্থীতি দস্সেন্তো আহ ‘‘অঞ্ঞা পূরণকথা নাম হোতী’’তি। অপ্পতায ঊনস্স অত্থস্স পূরণৰসেন পৰত্তা কথা <span class="bld">পূরণকথা</span>। এসা পূরণকথা <a name="M0.0004"></a> নাম কাতি আহ ‘‘একো’’তিআদি। এসা হি গামে অপ্পকম্পি তেলং ৰা পূৰখণ্ডং ৰা পস্সিত্বা ৰা লভিত্বা ৰা বহুকং কত্বা পূরণৰসেন কথিতত্তা পূরণকথা নাম। বহুকানি তেলানি ৰা পূৰে ৰা পস্সন্তোপি লভন্তোপি অপ্পকং কত্বা ঊনৰসেন কথিতত্তা <a name="V1.0004"></a> ঊনকথাপি অত্থীতি সক্কা ৰত্তুং। অট্ঠকথাসু পন অৰুত্তত্তা ৰীমংসিত্বা গহেতব্বং। বহুকায পূরণস্স অত্থস্স ঊনৰসেন পৰত্তা কথা <span class="bld">ঊনকথা</span>তি ৰিগ্গহো কাতব্বোতি। পঠমং।</p>
<p class="subhead">২. ওমসৰাদ সিক্খাপদং</p>
<p class="bodytext"><a name="para12"></a><span class="paranum">১২</span>. দুতিযে মসধাতু ৰিজ্ঝনত্থে পৰত্ততি ‘‘ওমট্ঠং উম্মট্ঠ’’ন্তিআদীসু (সং॰ নি॰ অট্ঠ॰ ১.১.২১) ৰিযাতি দস্সেন্তো আহ ‘‘ওমসন্তীতি ওৰিজ্ঝন্তী’’তি।</p>
<p class="bodytext"><a name="para13"></a><span class="paranum">১৩</span>. ‘‘ইদং ৰত্থু’’ন্তি পদং ‘‘আহরী’’তি পদে কম্মং। নন্দিতব্বোতি <span class="bld">নন্দো</span> ৰণ্ণবলাদি, সো এতস্সত্থীতি নন্দী। ৰিসালানি মহন্তানি ৰিসাণানি এতস্সত্থীতি <span class="bld">ৰিসালো,</span> নন্দী চ সো ৰিসালো চেতি <span class="bld">নন্দিৰিসালো</span>তি ৰচনত্থং দস্সেতি ‘‘নন্দিৰিসালো নামা’’তিআদিনা। <span class="bld">সো</span>তি নন্দিৰিসালো, ‘‘আহা’’তি পদে কত্তা। <span class="bld">তত্থেৰা</span>তি যুঞ্জিতট্ঠানেযেৰ। <span class="bld">অহেতুকপটিসন্ধিকালেপী</span>তি পি-সদ্দো অনুগ্গহত্থৰাচকো, পগেৰ দ্বিহেতুক তিহেতুক পটিসন্ধিকালেতি অত্থো। ‘‘তেন চা’’তি চকারস্স অৰুত্তসম্পিণ্ডনত্থত্তা ‘‘অত্তনো কম্মেন চা’’তি অত্থং সম্পিণ্ডেতীতি আহ ‘‘অত্তনো কম্মেন চা’’তি। <span class="bld">অত্তনো</span>তি নন্দিৰিসালস্স।</p>
<p class="bodytext"><a name="para15"></a><span class="paranum">১৫</span>. <span class="bld">এত্থা</span>তি এতিস্সং পদভাজনিযং, ‘‘আহা’’তি পদে আধারো। ‘‘যস্মা’’তি পদং ৰিভজিতুকামো’’তি পদে হেতু। অট্ঠুপ্পত্তিযংযেৰ ‘‘হীনেনাপী’’তি ৰত্বা পদভাজনিযং অৰুত্তত্তা ইদং ৰুত্তন্তি দট্ঠব্বং। <span class="bld">ৰেণুকারজাতী</span>তি ৰিলীৰকারজাতি। <span class="bld">নেসাদজাতী</span>তি এত্থ কেৰট্টজাতিপি সঙ্গহিতা।</p>
<p class="bodytext">পু ৰুচ্চতি করীসং, তং কুসতি অপনেতীতি <span class="bld">পুক্কুসো</span>। পুপ্ফং ৰুচ্চতি করীসং, কুসুমং ৰা, তং ছড্ডেতীতি <span class="bld">পুপ্ফছড্ডকো</span>।</p>
<p class="bodytext">কুটতি <a name="M0.0005"></a> ছিন্দতীতি <span class="bld">কোট্ঠো,</span> সোযেৰ <span class="bld">কোট্ঠকো</span>। যকারভকারে একতো যোজেত্বা ‘‘যভা’’তি যো অক্কোসো অত্থি, এসো হীনো নাম অক্কোসোতি যোজনা।</p>
<p class="bodytext"><a name="para16"></a><span class="paranum">১৬</span>. <span class="bld">সব্বপদেসূ</span>তি নামাদীসু সব্বপদেসু। <span class="bld">এত্থা</span>তি ইমস্মিং সিক্খাপদে। <span class="bld">অলিক</span>ন্তি অসচ্চং, মিচ্ছাৰাচন্তি সম্বন্ধো। যোপি ৰদতীতি যোজনা।</p>
<p class="bodytext"><a name="para26"></a><span class="paranum">২৬</span>. <span class="bld">পরিহরিত্বা</span>তি <a name="V1.0005"></a> পরিমুখং কথনং অপনেত্বা। দৰং পরিহাসং কামেতীতি <span class="bld">দৰকামো,</span> তস্স ভাৰো <span class="bld">দৰকম্যং,</span> তংযেৰ <span class="bld">দৰকম্যতা</span>। অনুপসম্পন্নন্তি এত্থ অকারস্স সদিসত্থমগ্গহেত্বা অঞ্ঞত্থোৰ গহেতব্বোতি আহ ‘‘ঠপেত্বা ভিক্খু’’ন্তিআদি। যদি হি সদিসত্থো ভৰেয্য, সামণেরোৰ অনুপসম্পন্নো নাম সিযা সণ্ঠানেন চ পুরিসভাৰেন চ সদিসত্তা, তস্মা অঞ্ঞত্থোৰ গহেতব্বোতি দট্ঠব্বং। <span class="bld">সব্বসত্তা</span>তি এত্থ <span class="bld">সব্ব</span>সদ্দো অনৰসেসত্থো মনুস্সে উপাদায ৰচনত্থজাননাজাননপকতিকানং সব্বসত্তানম্পি গহিতত্তা।</p>
<p class="bodytext"><a name="para35"></a><span class="paranum">৩৫</span>. অত্থপুরেক্খারো নামাতি ৰেদিতব্বোতি সম্বন্ধো। সিক্খাপদমপেক্খিয নপুংসকলিঙ্গৰসেন ‘‘কিরিয’’ন্তিআদি ৰুত্তং। আপত্তিমপেক্খিয ইত্থিলিঙ্গৰসেন ‘‘কিরিযা’’তিআদি ৰুত্তং। ৰজ্জকম্মসদ্দা সিক্খাপদমপেক্খন্তাপি আপত্তি, মপেক্খন্তাপি নিযতনপুংসকলিঙ্গত্তা নপুংসকাযেৰ, তস্মা তে দ্বে আপত্তিট্ঠানে ন ৰুত্তাতি দট্ঠব্বন্তি। দুতিযং।</p>
<p class="subhead">৩. পেসুঞ্ঞসিক্খাপদং</p>
<p class="bodytext"><a name="para36"></a><span class="paranum">৩৬</span>. ততিযে ‘‘জাতভণ্ডনান’’ন্তি ৰত্তব্বে অগ্যাহিতোতিআদীসু ৰিয ৰিসেসনপরনিপাতৰসেন ‘‘ভণ্ডনজাতান’’ন্তি ৰুত্তন্তি আহ ‘‘সঞ্জাতভণ্ডনান’’ন্তি। ‘‘পুব্বভাগো’’তি ৰত্বা তস্স সরূপং দস্সেতি ‘‘ইমিনা চ ইমিনা চা’’তিআদিনা। ৰিরুদ্ধং ৰদতি এতেনাতি <span class="bld">ৰিৰাদো,</span> ৰিগ্গাহিককথা <a name="M0.0006"></a>, তং আপন্নাতি <span class="bld">ৰিৰাদাপন্না,</span> তেসং। পিসতি সঞ্চুণ্ণেতীতি <span class="bld">পিসুণো,</span> পুগ্গলো, তস্স ইদন্তি <span class="bld">পেসুঞ্ঞং,</span> ৰচনন্তি অত্থং দস্সেন্তো আহ ‘‘পেসুঞ্ঞন্তি পিসুণৰাচ’’ন্তি।</p>
<p class="bodytext"><a name="para37"></a><span class="paranum">৩৭</span>. <span class="bld">ভিক্খুপেসুঞ্ঞে</span>তি ভিক্খূনং সন্তিকং উপসংহটে পেসুঞ্ঞৰচনেতি ছট্ঠীসমাসো।</p>
<p class="bodytext"><a name="para38"></a><span class="paranum">৩৮</span>. ‘‘দিস্বা’’তি পদং ‘‘ভণন্তস্সা’’তি পদে পুব্বকালকিরিযা, দস্সনং হুত্বাতি অত্থো। ততিযং।</p>
<p class="subhead">৪. পদসোধম্মসিক্খাপদং</p>
<p class="bodytext"><a name="para44"></a><span class="paranum">৪৪</span>. চতুত্থে পটিমুখং আদরেন সুণন্তীতি <span class="bld">পতিস্সা,</span> ন পতিস্সা <span class="bld">অপ্পতিস্সা</span>তি দস্সেন্তো আহ ‘‘অপ্পতিস্সৰা’’তি।</p>
<p class="bodytext"><a name="para45"></a><span class="paranum">৪৫</span>. ‘‘পদসো’’তি <a name="V1.0006"></a> এত্থ সো-পচ্চযো ৰিচ্ছত্থৰাচকোতি আহ ‘‘পদং পদ’’ন্তি। <span class="bld">তত্থা</span>তি তেসু চতুব্বিধেসু। পদং নাম ইধ অত্থজোতকং ৰা ৰিভত্যন্তং ৰা ন হোতি, অথ খো লোকিযেহি লক্খিতো গাথায চতুত্থংসো পাদোৰ অধিপ্পেতোতি আহ ‘‘পদন্তি একো গাথাপাদো’’তি। অনু পচ্ছা ৰুত্তপদত্তা দুতিযপাদো <span class="bld">অনুপদং</span> নাম। অনু সদিসং ব্যঞ্জনং <span class="bld">অনুব্যঞ্জন</span>ন্তি অত্থং দস্সেতি ‘‘অনুব্যঞ্জন’’ন্তিআদিনা। ব্যঞ্জনসদ্দো পদ-পরিযাযো। যংকিঞ্চি পদং অনুব্যঞ্জনং নাম ন হোতি, পুরিমপদেন পন সদিসং পচ্ছিমপদমেৰ অনুব্যঞ্জনং নাম।</p>
<p class="bodytext">ৰাচেন্তো হুত্বা নিট্ঠাপেতীতি যোজনা। ‘‘একমেকং পদ’’ন্তি পদং ‘‘নিট্ঠাপেতী’’তি পদে কারিতকম্মং। ‘‘থেরেনা’’তি পদং ‘‘ৰুত্তে’’তি পদে কত্তা, ‘‘একতো’’তি পদে সহত্থো। সামণেরো অপাপুণিত্বা ভণতীতি সম্বন্ধো। <span class="bld">মত্তমেৰা</span>তি এত্থ এৰসদ্দো মত্তসদ্দস্স অৰধারণত্থং দস্সেতি, তেন পকারং পটিক্খিপতি। ‘‘অনিচ্চ’’ন্তি চ ‘‘অনিচ্চা’’তি চ দ্বিন্নং পদানং সতিপি লিঙ্গৰিসেসত্তে অনুব্যঞ্জনত্তা আপত্তিমোক্খো নত্থীতি আহ ‘‘অনুব্যঞ্জনগণনায পাচিত্তিযা’’তি।</p>
<p class="bodytext"><span class="bld">ব্রহ্মজালাদীনী</span>তি <a name="M0.0007"></a> এত্থ আদিসদ্দেন সামঞ্ঞফলসুত্তাদীনি দীঘসুত্তানি (দী॰ নি॰ ১.১৫০ আদযো) সঙ্গহিতানি। চসদ্দেন ওঘতরণসুত্তাদীনি সংযুত্তসুত্তানি (সং॰ নি॰ ১.১) চ চিত্তপরিযাদানসুত্তাদীনি অঙ্গুত্তরসুত্তানি (অ॰ নি॰ ১.২ আদযো) চ সঙ্গহিতানি। <span class="bld">সো</span>তি দেৰতাভাসিতো ৰেদিতব্বোতি যোজনা।</p>
<p class="bodytext">কিঞ্চাপি ৰদতীতি সম্বন্ধো। এত্থ চ কিঞ্চাপিসদ্দো গরহত্থৰাচকো, পনসদ্দো অনুগ্গহত্থৰাচকো। <span class="bld">মেণ্ডকমিলিন্দপঞ্হেসূ</span>তি মেণ্ডকপঞ্হে চ মিলিন্দপঞ্হে চ। <span class="bld">য</span>ন্তি সুত্তং ৰুত্তন্তি সম্বন্ধো। আরম্মণকথা বুদ্ধিককথা দণ্ডককথা ঞাণৰত্থুকথাতি যোজেতব্বং পেয্যালৰসেন ৰুত্তত্তা। ইমাযো পকরণানি নামাতি ৰদন্তি। মহাপচ্চরিযাদীসু ৰত্বা পরিগ্গহিতোতি যোজনা। <span class="bld">য</span>ন্তি সুত্তং।</p>
<p class="bodytext"><a name="para48"></a><span class="paranum">৪৮</span>. <span class="bld">তত্রা</span>তি ‘‘একতো উদ্দিসাপেন্তো’’তি ৰচনে। <span class="bld">উদ্দিসাপেন্তী</span>তি আচরিযং দেসাপেন্তি বহুকত্তারমপেক্খিয বহুৰচনৰসেন ৰুত্তং। <span class="bld">তেহী</span>তি উপসম্পন্নানুপসম্পন্নেহি। <span class="bld">দ্বেপী</span>তি উপসম্পন্নো চ অনুপসম্পন্নো চ।</p>
<p class="bodytext"><span class="bld">উপচার</span>ন্তি <a name="V1.0007"></a> দ্বাদসহত্থূপচারং। <span class="bld">যেস</span>ন্তি ভিক্খূনং। <span class="bld">পলাযনকগন্থ</span>ন্তি পরিৰজ্জেত্বা গচ্ছন্তং পকরণং। সামণেরো গণ্হাতীতি যোজনা।</p>
<p class="bodytext"><span class="bld">ওপাতেতী</span>তি অৰপাতেতি, গল়িতাপেতীতি অত্থো। <span class="bld">সুত্তেপী</span>তি ৰেয্যাকরণসুত্তেপি। <span class="bld">ত</span>ন্তি যেভুয্যেন পগুণগন্থং। <span class="bld">পরিসঙ্কমান</span>ন্তি সারজ্জমানং। যং পন ৰচনং ৰুত্তন্তি সম্বন্ধো। <span class="bld">কিরিযসমুট্ঠানত্তা</span>তি ইমস্স সিক্খাপদস্স কিরিযসমুট্ঠানত্তাতি। চতুত্থং।</p>
<p class="subhead">৫. সহসেয্যসিক্খাপদং</p>
<p class="bodytext"><a name="para49"></a><span class="paranum">৪৯</span>. পঞ্চমে মুট্ঠা সতি এতেসন্তি <span class="bld">মুট্ঠস্সতী</span>। নত্থি সম্পজানং এতেসন্তি <span class="bld">অসম্পজানা। ভৰঙ্গোতিণ্ণকালে</span>তি নিদ্দোক্কমনকালে।</p>
<p class="bodytext"><a name="para50"></a><span class="paranum">৫০</span>. ‘‘পকতিযা’’তি পদং ‘‘দেন্তী’’তি পদে ৰিসেসনং। তে ভিক্খূ দেন্তীতি সম্বন্ধো। ‘‘গারৰেনা’’তি পদঞ্চ ‘‘সিক্খাকামতাযা’’তি পদঞ্চ ‘‘দেন্তী’’তি পদে হেতু। সীসস্স উপধানং <span class="bld">উস্সীসং,</span> তস্স করীযতে <span class="bld">উস্সীসকরণং</span> <a name="M0.0008"></a>, তংযেৰ অত্থো পযোজনং <span class="bld">উস্সীসকরণত্থো,</span> তদত্থায। <span class="bld">তত্রা</span>তি পুরিমৰচনাপেক্খং, ‘‘সিক্খাকামতাযা’’তি ৰচনেতি অত্থো। নিদস্সনন্তি সেসো। অথ ৰা <span class="bld">সিক্খাকামতাযা</span>তি পচ্চত্তে ভুম্মৰচনং। ‘‘ইদম্পিস্স হোতি সীলস্মি’’ন্তিআদীসু (দী॰ নি॰ ১.১৯৫ আদযো) ৰিয। ইদম্পি সিক্খাকামতায অযং সিক্খাকামতা সিক্খাকামভাৰো হোতীতি যোজনা। এস নযো ‘‘তত্রিদং সমন্তপাসাদিকায সমন্তপাসাদিকত্তস্মি’’ন্তিআদীসুপি। ভিক্খূ খিপন্তীতি যোজনা। <span class="bld">ত</span>ন্তি আযস্মন্তং রাহুলং। <span class="bld">অথা</span>তি খিপনতো পচ্ছা। <span class="bld">ইদ</span>ন্তি ৰত্থু। সম্মুঞ্চনিকচৰরছড্ডনকানি সন্ধায ৰুত্তং। তেনাযস্মতা রাহুলেন পাতিতং নু খোতি যোজনা। সো পনাযস্মা গচ্ছতীতি সম্বন্ধো। <span class="bld">অপরিভোগা অঞ্ঞেস</span>ন্তি অঞ্ঞেহি ন পরিভুঞ্জিতব্বা।</p>
<p class="bodytext"><a name="para51"></a><span class="paranum">৫১</span>. <span class="bld">হী</span>তি সচ্চং, যস্মা ৰা। সযনং <span class="bld">সেয্যা,</span> কাযপসারণকিরিযা, সযন্তি এত্থাতি <span class="bld">সেয্যা,</span> মঞ্চপীঠাদি। তদুভযম্পি একসেসেন ৰা সামঞ্ঞনিদ্দেসেন ৰা একতো কত্বা ‘‘সহসেয্য’’ন্তি ৰুত্তন্তি দস্সেন্তো আহ ‘‘সেয্যা’’তিআদি। <span class="bld">তত্থা</span>তি দ্বীসু সেয্যাসু। <span class="bld">তস্মা</span>তি যস্মা দ্বে সেয্যা দস্সিতা, তস্মা। ‘‘সব্বচ্ছন্না’’তিআদিনা লক্খণং ৰুত্তন্তি যোজনা। <span class="bld">পাকটৰোহার</span>ন্তি লোকে ৰিদিতং ৰচনং। <span class="bld">দুস্সকুটিয</span>ন্তি দুস্সেন ছাদিতকুটিযং। অট্ঠকথাসু যথাৰুত্তে পঞ্চৰিধচ্ছদনেযেৰ গয্হমানে কো দোসোতি আহ ‘‘পঞ্চৰিধচ্ছদনেযেৰা’’তিআদি। যং পন <a name="V1.0008"></a> সেনাসনং পরিক্খিত্তন্তি সম্বন্ধো। <span class="bld">পাকারেন ৰা</span>তি ইট্ঠকসিলাদারুনা ৰা। <span class="bld">অঞ্ঞেন ৰা</span>তি কিলঞ্জাদিনা ৰা। <span class="bld">ৰত্থেনপী</span>তি পিসদ্দো পগেৰ ইট্ঠকাদিনাতি দস্সেতি। <span class="bld">যস্সা</span>তি সেনাসনসঙ্খাতায সেয্যায। উপরীতি ৰা সমন্ততোতি ৰা যোজনা। একেন দ্বারেন পৰিসিত্বা সব্বপাসাদস্স ৰল়ঞ্জিতব্বতং সন্ধায ৰুত্তং ‘‘একূপচারো’’তি। সতগব্ভং ৰা চতুস্সালং একূপচারং হোতীতি সম্বন্ধো। <span class="bld">ত</span>ন্তি সেনাসনসঙ্খাতং সেয্যং।</p>
<p class="bodytext"><span class="bld">তত্থা</span>তি সেনাসনসঙ্খাতাযং সেয্যাযং। সম্বহুলা সামণেরা সচে হোন্তি, একো ভিক্খু সচে হোতীতি যোজনা। ‘‘সামণেরা’’তি <a name="M0.0009"></a> ইদং পচ্চাসন্নৰসেন ৰুত্তং, উপলক্খণৰসেন ৰা অঞ্ঞেহিপি সহসেয্যানং আপত্তিসম্ভৰতো। তেতি সামণেরা। <span class="bld">সব্বেস</span>ন্তি ভিক্খূনং। <span class="bld">তস্সা</span>তি সামণেরস্স। <span class="bld">এসেৰ নযো</span>তি এসো এৰ নযো, ন অঞ্ঞো নযোতি অত্থো। অথ ৰা <span class="bld">এসেৰ নযো</span>তি এসো ইৰ নযো, এসো এতাদিসো নযো ইৰ অযং নযো দট্ঠব্বোতি অত্থো।</p>
<p class="bodytext"><span class="bld">অপি চা</span>তি একংসেন। <span class="bld">এত্থা</span>তি ইমস্মিং সিক্খাপদে। <span class="bld">চতুক্ক</span>ন্তি একাৰাসএকানুপসম্পন্নং, একাৰাসনানুপসম্পন্নং, নানাৰাসএকানুপসম্পন্নং, নানাৰাসনানুপসম্পন্নন্তি চতুসমূহং, চতুপরিমাণং ৰা। <span class="bld">যো</span>তি ভিক্খু। <span class="bld">হি</span>সদ্দো ৰিত্থারজোতকো, তং ৰচনং ৰিত্থারযিস্সামীতি অত্থো, ৰিত্থারো মযা ৰুচ্চতেতি ৰা। <span class="bld">দেৰসিক</span>ন্তি দিৰসে দিৰসে। <span class="bld">ণিক</span>পচ্চযো হি ৰিচ্ছত্থৰাচকো। যোপি সহসেয্যং কপ্পেতি, তস্সাপি আপত্তীতি যোজেতব্বো। <span class="bld">তত্রা</span>তি ‘‘তিরচ্ছানগতেনাপী’’তি ৰচনে।</p>
<p class="gatha1">‘‘অপদানং অহিমচ্ছা, দ্বিপদানঞ্চ কুক্কুটী।</p>
<p class="gathalast">চতুপ্পদানং মজ্জারী, ৰত্থু পারাজিকস্সিমা’’তি॥ (পারা॰ অট্ঠ॰ ১.৫৫)।</p>
<p class="bodytext">ইমং গাথং সন্ধায ৰুত্তং ‘‘ৰুত্তনযেনেৰা’’তি। <span class="bld">তস্মা</span>তি যস্মা ৰেদিতব্বো, তস্মা। <span class="bld">গোধা</span>তি কুণ্ডো। <span class="bld">বিল়ালো</span>তি আখুভুজো। <span class="bld">মঙ্গুসো</span>তি নকুলো।</p>
<p class="bodytext">অসম্বদ্ধভিত্তিকস্স কতপাসাদস্সাতি যোজনা। <span class="bld">তুলা</span>তি এত্থ তুলা নাম থম্ভান, মুপরি দক্খিণুত্তরৰিত্থারৰসেন ঠপিতো দারুৰিসেসো থলতি থম্ভেসু পতিট্ঠাতীতি কত্বা। তা পন হেট্ঠিমপরিচ্ছেদতো তিস্সো, উক্কট্ঠপরিচ্ছেদেন পন পঞ্চসত্তনৰাদযো। নানূপচারে পাসাদেতি সম্বন্ধো।</p>
<p class="bodytext"><span class="bld">ৰাল়সঙ্ঘাটাদীসূ</span>তি <a name="V1.0009"></a> ৰাল়রূপং দস্সেত্বা কতেসু সঙ্ঘাটাদীসু। আদিসদ্দেন তুলং সঙ্গণ্হাতি। এত্থ চ <span class="bld">সঙ্ঘাটো</span> নাম তুলান, মুপরি পুব্বপচ্ছিমাযামৰসেন ঠপিতো কট্ঠৰিসেসো সম্মা ঘটেন্তি এত্থ গোপানস্যাদযোতি <a name="M0.0010"></a> কত্বা। তে পন তযো হোন্তি। <span class="bld">নিব্বকোসব্ভন্তরে</span>তি ছদনকোটিঅব্ভন্তরে। পরিমণ্ডলং ৰা চতুরস্সং ৰা সেনাসনং হোতীতি সম্বন্ধো। <span class="bld">তত্রা</span>তি তস্মিং সেনাসনে। অপরিচ্ছিন্নো গব্ভস্স উপচারো এতেসন্তি <span class="bld">অপরিচ্ছিন্নগব্ভূপচারা</span> সব্বগব্ভা, তে পৰিসন্তীতি অত্থো। নিপন্নানং ভিক্খূনন্তি যোজনা। <span class="bld">তত্রা</span>তি তস্মিং পমুখে। পমুখস্স সব্বচ্ছন্নত্তা, সব্বপরিচ্ছন্নত্তা চ আপত্তিং করোতীতি যোজনা। ননু পমুখে ছন্নমেৰ অত্থি, নো পরিচ্ছন্নন্তি আহ ‘‘গব্ভপরিক্খেপো’’তিআদি। <span class="bld">হী</span>তি সচ্চং।</p>
<p class="bodytext">যং পন অন্ধকট্ঠকথাযং ৰুত্তন্তি সম্বন্ধো। <span class="bld">জগতী</span>তি পথৰিযা চ মন্দিরালিন্দৰত্থুস্স চ নামমেতং। ইধ পন মন্দিরালিন্দৰত্থুসঙ্খাতা ভূভেদা গহিতা। <span class="bld">তত্থা</span>তি অন্ধকট্ঠকথাযং। কস্মা পাল়িযা ন সমেতীতি আহ ‘‘দসহত্থুব্বেধাপী’’তিআদি। <span class="bld">হী</span>তি যস্মা। <span class="bld">তত্থা</span>তি অন্ধকট্ঠকথাযং। যেপি মহাপাসাদা হোন্তীতি যোজনা। <span class="bld">তেসুপী</span>তি মহাপাসাদেসুপি।</p>
<p class="bodytext">সুধাছদনমণ্ডপস্সাতি এত্থ <span class="bld">‘‘সুধা’’</span>তি ইদং উপলক্খণৰসেন ৰুত্তং যেন কেনচি ছদনমণ্ডপস্সাপি অধিপ্পেতত্তা। মণ্ডং ৰুচ্চতি সূরিযরস্মি, তং পাতি রক্খতি, ততো ৰা জনন্তি <span class="bld">মণ্ডপং</span>। ননু একূপচারং হোতি পাকারস্স ছিদ্দত্তাতি আহ ‘‘ন হী’’তিআদি। <span class="bld">হী</span>তি সচ্চং, যস্মা ৰা। ৰল়ঞ্জনত্থায এৰাতি এৰকারো যোজেতব্বো। তেনাহ ‘‘ন ৰল়ঞ্জনূপচ্ছেদনত্থাযা’’তি। অথ ৰা ‘‘সদ্দন্তরত্থাপোহনেন সদ্দো অত্থং ৰদতী’’তি (উদা॰ অট্ঠ॰ ১; দী॰ নি॰ টি॰ ১.১; ম॰ নি॰ টী॰ ১.মূলপরিযাযসুত্তৰণ্ণনা; সং॰ নি॰ টী॰ ১.১.ওঘতরণসুত্তৰণ্ণনা; অ॰ নি॰ টী॰ ১.১.রুপাদিৰগ্গৰণ্ণনা) ৰুত্তত্তা ‘‘ন ৰল়ঞ্জনূপচ্ছেদনত্থাযা’’তি ৰুত্তং। <span class="bld">কৰাট</span>ন্তি এত্থ দ্বারমেৰ অধিপ্পেতং পরিযাযেন ৰুত্তত্তা, অসতি চ দ্বারে কৰাটস্সাভাৰতো। সংৰরণৰিৰরণকালে কৰতি সদ্দং করোতীতি <span class="bld">কৰাটং</span>।</p>
<p class="bodytext"><span class="bld">তত্রা</span>তি ‘‘একূপচারত্তা’’তি ৰচনে। <span class="bld">যস্সা</span>তি পরৰাদিনো। অনুযোগো সিযাতি যোজনা। <span class="bld">ইধা</span>তি ইমস্মিং সহসেয্যসিক্খাপদে, ৰুত্তন্তি সম্বন্ধো। <span class="bld">তত্থা</span>তি পিহিতদ্বারে গব্ভে। <span class="bld">সো</span>তি পরৰাদী। সব্বচ্ছন্নত্তা আপত্তি ইতি ৰুত্তেতি যোজনা। এসেৰ নযো <a name="M0.0011"></a> ‘‘সব্বপরিচ্ছন্নতা ন হোতী’’তি এত্থাপি। <span class="bld">পচ্চাগমিস্সতী</span>তি পতি আগমিস্সতি, পুন আগমিস্সতীতি অত্থো।</p>
<p class="bodytext"><span class="bld">ব্যঞ্জনমত্তেনেৰা</span>তি ‘‘সব্বচ্ছন্না’’তিআদিঅক্খরপদমত্তেনেৰ, ন অত্থৰসেন। ‘‘এৰঞ্চ সতী’’তি <a name="V1.0010"></a> ইমিনা অব্যাপিতদোসং দস্সেতি। <span class="bld">ততো</span>তি অনাপত্তিতো, পরিহাযেয্যাতি সম্বন্ধো। <span class="bld">তস্মা</span>তি যস্মা অনিযতেসু ৰুত্তং, তস্মা। <span class="bld">তত্থা</span>তি অনিযতেসু। <span class="bld">ইধাপী</span>তি ইমস্মিং সিক্খাপদেপি। <span class="bld">যং য</span>ন্তি সেনাসনং। <span class="bld">সব্বত্থা</span>তি সব্বেসু সেনাসনেসু, সহসেয্যাপত্তি হোতীতি সম্বন্ধো।</p>
<p class="bodytext"><a name="para53"></a><span class="paranum">৫৩</span>. দ্বীসু অট্ঠকথাৰাদেসু মহাঅট্ঠকথাৰাদোৰ যুত্তোতি সো পচ্ছা ৰুত্তো।</p>
<p class="bodytext"><span class="bld">ইমিনাপী</span>তি সেনম্বমণ্ডপেনাপি। <span class="bld">এত</span>ন্তি জগতিযা অপরিক্খিত্ততং। <span class="bld">যথা</span>তি যংসদ্দত্থো ততিযন্তনিপাতো, যেন সেনম্বমণ্ডপেনাতি অত্থোতি। পঞ্চমং।</p>
<p class="subhead">৬. দুতিযসহসেয্যসিক্খাপদং</p>
<p class="bodytext"><a name="para55"></a><span class="paranum">৫৫</span>. ছট্ঠে আগন্তুকা ৰসন্তি এত্থাতি <span class="bld">আৰসথো,</span> আৰসথো চ সো অগারঞ্চেতি <span class="bld">আৰসথাগার</span>ন্তি দস্সেন্তো আহ ‘‘আগন্তুকানং ৰসনাগার’’ন্তি। মনুস্সানং সন্তিকা ৰচনং সুত্বাতি ৰচনসেসো যোজেতব্বো। <span class="bld">সাটক</span>ন্তি উত্তরসাটকং, নিৰত্থৰত্থন্তিপি ৰদন্তি। <span class="bld">অচ্চাগম্মা</span>তি ত্বাপচ্চযন্তপদস্স সম্বন্ধং দস্সেতুমাহ ‘‘পৰত্তো’’তি। যথা ওমসৰাদসিক্খাপদে অক্কোসেতুকামতায খত্তিযং ‘‘চণ্ডালো’’তি ৰদতো অলিকং ভণতোপি মুসাৰাদসিক্খাপদেন অনাপত্তি, ওমসৰাদসিক্খাপদেনেৰ আপত্তি, এৰমিধাপি মাতুগামেন সহ সযতো পঠমসহসেয্যসিক্খাপদেন অনাপত্তি, ইমিনাৰ আপত্তীতি দট্ঠব্বন্তি। ছট্ঠং।</p>
<p class="subhead">৭. ধম্মদেসনাসিক্খাপদং</p>
<p class="bodytext"><a name="para60"></a><span class="paranum">৬০</span>. সত্তমে <a name="M0.0012"></a> <span class="bld">মহাদ্বারে</span>তি বহি ঠিতে মহাদ্বারে। আগম্ম, পৰিসিত্বা ৰা ৰসনট্ঠানত্তা ওৰরকো আৰসথো নামাতি আহ ‘‘ওৰরকদ্বারে’’তি। <span class="bld">সুনিগ্গতেনা</span>তি সুট্ঠু বহি নিক্খমিত্বা গতেন সদ্দেন। ‘‘অঞ্ঞাতু’’ন্তি পদস্স ‘‘ন ঞাতু’’ন্তি অত্থং পটিক্খিপন্তো আহ ‘‘আজানিতু’’ন্তি। ইমিনা নকারৰিকারো অইতি নিপাতো ন হোতি, আইতি উপসগ্গোতি পন দস্সেতি। ‘‘ৰিঞ্ঞুনা পুরিসেনা’’তি এত্তকমেৰ অৰত্বা ‘‘পুরিসৰিগ্গহেনা’’তি ৰদন্তো মনুস্সপুরিসৰিগ্গহং গহেত্বা ঠিতেন যক্খেন পেতেন তিরচ্ছানগতেন সদ্ধিং ঠিতায মাতুগামস্স দেসেতুং ন ৰট্টতীতি দস্সেতি। <span class="bld">ন যক্খেনা</span>তি যক্খেন সদ্ধিং ঠিতায মাতুগামস্স দেসেতুং ন ৰট্টতীতি যোজনা। এস নযো ‘‘ন পেতেন, ন তিরচ্ছানগতেনা’’তি এত্থাপি।</p>
<p class="bodytext"><a name="para66"></a><span class="paranum">৬৬</span>. <span class="bld">ছপ্পঞ্চৰাচাহী</span>তি <a name="V1.0011"></a> এত্থ ‘‘পঞ্চা’’তি ৰাচাসিলিট্ঠৰসেন ৰুত্তং কস্সচি পযোজনস্সাভাৰা। <span class="bld">তত্থা</span>তি ‘‘ছপ্পঞ্চৰাচাহী’’তি পদে। একো গাথাপাদো একা ৰাচাতি ৰদন্তো চুণ্ণিযে ৰিভত্যন্তং একং পদং একা ৰাচা নামাতি দস্সেতি, অত্থজোতকপদং ৰা ৰাক্যপদং ৰা ন গহেতব্বং। ‘‘একং পদং পাল়িতো, পঞ্চ অট্ঠকথাতো’’তি ইমিনা ‘‘দ্বে পদানি পাল়িতো, চত্তারি অট্ঠকথাতো’’তিআদিনযোপি গহেতব্বো। ছপদানতিক্কমোযেৰ হি পমাণং। <span class="bld">তস্মি</span>ন্তি এত্থ সতি ৰিভত্তিৰিপল্লাসে লিঙ্গস্সাপি ৰিপল্লাসো হোতি ‘‘তস্মি’’ন্তি পুল্লিঙ্গেন ৰুত্তত্তা। সতি চ ৰিভত্তিৰিপল্লাসে ‘‘তস্সা’’তি ইত্থিলিঙ্গভাৰেন পৰত্তা। ‘‘মাতুগামস্সা’’তি নিযতপুল্লিঙ্গাপেক্খনস্স অসম্ভৰতো অত্থৰসেন ‘‘একিস্সা’’তি ইত্থিলিঙ্গভাৰেন ৰুত্তং। ইমিনা ভেদলিঙ্গনিস্সিতো ৰিসেসনৰিসেস্যোপি অত্থীতি দস্সেতি। <span class="bld">তুম্হাক</span>ন্তি নিদ্ধারণসমুদাযো। ‘‘সুণাথা’’তি অৰত্বা আভোগোপি ৰট্টতীতি আহ ‘‘পঠম’’ন্তিআদি। <span class="bld">পঠম</span>ন্তি চ পঠমমেৰ। তেন ৰুত্তং ‘‘ন পচ্ছা’’তি। পুট্ঠো হুত্বা ভিক্খু কথেতীতি যোজনাতি। সত্তমং।</p>
<p class="subhead">৮. ভূতারোচনসিক্খাপদং</p>
<p class="bodytext"><a name="para67"></a><span class="paranum">৬৭</span>. অট্ঠমে <a name="M0.0013"></a> <span class="bld">তত্থা</span>তি চতুত্থপারাজিকসিক্খাপদে। <span class="bld">ইধা</span>তি ভূতারোচনসিক্খাপদে। <span class="bld">হী</span>তি সচ্চং, যস্মা ৰা। <span class="bld">পযুত্তৰাচা</span>তি পচ্চযেহি যুত্তা ৰাচা। <span class="bld">তথা</span>তি ততো গুণারোচনকারণা, অরিযা সাদিযিংসূতি যোজনা।</p>
<p class="bodytext">যতসদ্দানং নিচ্চসম্বন্ধত্তা ৰুত্তং ‘‘যে’’তিআদি। <span class="bld">সব্বেপী</span>তি পুথুজ্জনারিযাপি। <span class="bld">ভূত</span>ন্তি ৰিজ্জমানং। কস্মা সব্বেপি পটিজানিংসু, ননু অরিযেহি অত্তনো গুণানং অনারোচিতত্তা ন পটিজানিতব্বন্তি আহ ‘‘অরিযানম্পী’’তিআদি। <span class="bld">হী</span>তি সচ্চং, যস্মা ৰা। অরিযানম্পি অব্ভন্তরে উত্তরিমনুস্সধম্মো যস্মা ভূতো হোতি, তস্মা সব্বেপি ‘‘ভূতং ভগৰা’’তি পটিজানিংসূতি যোজনা। যস্মা ভাসিতো ৰিয হোতি, তস্মাতি যোজনা। অরিযা পটিজানিংসূতি সম্বন্ধো। <span class="bld">অনাদীনৰদস্সিনো</span>তি দোসস্স অদস্সনধম্মা। <span class="bld">তেহী</span>তি অরিযেহি, ভাসিতোতি সম্বন্ধো। যং পিণ্ডপাতং উপ্পাদেসুন্তি যোজনা। <span class="bld">অঞ্ঞে</span>তি পুথুজ্জনা। <span class="bld">সব্বসঙ্গাহিকেনেৰা</span>তি সব্বেসং পুথুজ্জনারিযানং সঙ্গহণে পৰত্তেনেৰ। <span class="bld">সিক্খাপদৰিভঙ্গেপী</span>তি সিক্খাপদস্স পদভাজনিযেপি। <span class="bld">তত্থা</span>তি চতুত্থপারাজিকে। <span class="bld">ইধা</span>তি ইমস্মিং সিক্খাপদে।</p>
<p class="bodytext"><a name="para77"></a><span class="paranum">৭৭</span>. উত্তরিমনুস্সধম্মমেৰ সন্ধায ৰুত্তং, ন সুতাদিগুণন্তি অত্থো। <span class="bld">অন্তরা ৰা</span>তি পরিনিব্বানকালতো অঞ্ঞস্মিং কালে ৰা। <span class="bld">অতিকড্ঢিযমানেনা</span>তি অতিনিপ্পীল়িযমানেন। <span class="bld">উম্মত্তকস্সাতি</span> <a name="V1.0012"></a> <span class="bld">ইদং পনা</span>তি এত্থ ইতি-সদ্দো আদ্যত্থো। তেন ‘‘খিত্তচিত্তস্সা’’তিআদিং সঙ্গণ্হাতি। <span class="bld">দিট্ঠিসম্পন্নান</span>ন্তি মগ্গপঞ্ঞায, ফলপঞ্ঞায চ সম্পন্নানং। <span class="bld">অনাপত্তী</span>তি পাচিত্তিযাপত্তিযা অনাপত্তি ন ৰত্তব্বা, আপত্তিযেৰ হোতি, তস্মা ‘‘উম্মত্তকস্স অনাপত্তী’’তি ন ৰত্তব্বন্তি অধিপ্পাযোতি। অট্ঠমং।</p>
<p class="subhead">৯. দুট্ঠুল্লারোচনসিক্খাপদং</p>
<p class="bodytext"><a name="para78"></a><span class="paranum">৭৮</span>. নৰমে <span class="bld">তত্রা</span>তি তস্সং ‘‘দুট্ঠুল্লা নামা’’তিআদিপাল়িযং, তাসু ৰা পাল়িঅট্ঠকথাসু। <span class="bld">ৰিচারণা</span>তি ৰীমংসনা। <span class="bld">উপসম্পন্নসদ্দে</span>তি উপসম্পন্নসদ্দত্থভাৰে <a name="M0.0014"></a>। এত্থ হি সদ্দে ৰুচ্চমানে অৰিনাভাৰতো সদ্দেন অত্থোপি ৰুত্তো, ৰিনাপি ভাৰপচ্চযেন ভাৰত্থস্স ঞাতব্বত্তা ভাৰোপি গহেতব্বো, তস্মা ৰুত্তং ‘‘উপসম্পন্নসদ্দত্থভাৰে’’তি। এসেৰ নযো ‘‘দুট্ঠুল্লসদ্দে’’তি এত্থাপি। এতং পরিমাণং যস্সাতি <span class="bld">এতং,</span> ‘‘তেরস সঙ্ঘাদিসেসা’’তি ৰচনং। এতং এৰ ৰত্তব্বং, ন ‘‘চত্তারি চ পারাজিকানী’’তি ইদন্তি অত্থো। <span class="bld">তত্থা</span>তি পাল়িযং। কস্সচি ৰিমতি ভৰেয্য, কিং ভৰেয্যাতি যোজনা। আপত্তিং আরোচেন্তেন অক্কোসন্তস্স সমানত্তা ৰুত্তং ‘‘এৰং সতী’’তিআদি। <span class="bld">পাচিত্তিযমেৰ চা</span>তি চসদ্দো ব্যতিরেকত্থো, ন দুক্কটং আপজ্জতীতি অত্থো। <span class="bld">হী</span>তি সচ্চং। <span class="bld">এত</span>ন্তি পাচিত্তিযাপজ্জনতং, ‘‘অসুদ্ধো হোতি…পে॰… ওমসৰাদস্সা’’তি ৰচনং ৰা, ৰুত্তন্তি সম্বন্ধো। <span class="bld">এত্থা</span>তি পাল়িযং। <span class="bld">অট্ঠকথাচরিযাৰে</span>তি এত্থ এৰকারো অট্ঠানযোগো, পমাণন্তি এত্থ যোজেতব্বো, কারণমেৰাতি অত্থো। তেন ৰুত্তং ‘‘ন অঞ্ঞা ৰিচারণা’’তি। অথ ৰা <span class="bld">অঞ্ঞা</span>তি সাম্যত্থে পচ্চত্তৰচনমেতং, ন অঞ্ঞেসং ৰিচারণা পমাণন্তি অত্থো। এৰঞ্হি সতি এৰকারো ঠানযোগোৰ। <span class="bld">পুব্বেপি চা</span>তি গন্থারম্ভকালেপি চ।</p>
<p class="bodytext"><span class="bld">এত</span>ন্তি অট্ঠকথাচরিযানং পমাণতং। সংৰরত্থায এৰ, অনাপজ্জনত্থায এৰ চ অনুঞ্ঞাতন্তি যোজনা। তেনাহ ‘‘ন তস্স’’ত্যাদি। <span class="bld">তস্মা</span>তি যস্মা ভিক্খুভাৰো নাম ন অত্থি, তস্মা সুৰুত্তমেৰাতি সম্বন্ধো।</p>
<p class="bodytext"><a name="para80"></a><span class="paranum">৮০</span>. <span class="bld">সা</span>তি ভিক্খুসম্মুতি, সঙ্ঘেন কাতব্বাতি যোজনা। <span class="bld">কত্থচী</span>তি কিস্মিঞ্চি ঠানে। <span class="bld">ইধা</span>তি ইমস্মিং সিক্খাপদে। ‘‘ৰুত্তত্তা’’তি পদং ‘‘কাতব্বা’’তি পদে হেতু। <span class="bld">এসা</span>তি এসো ভিক্খু। <span class="bld">হিতেসিতাযা</span>তি হিতস্স এসিতায, অত্থস্স ইচ্ছতাযাতি অত্থো।</p>
<p class="bodytext"><a name="para82"></a><span class="paranum">৮২</span>. <span class="bld">সেসানী</span>তি <a name="V1.0013"></a> আদিম্হি পঞ্চসিক্খাপদতো সেসানি উপরি পঞ্চ সিক্খাপদানি। <span class="bld">অস্সা</span>তি অনুপসম্পন্নস্স। <span class="bld">ঘটেত্বা</span>তি সম্বন্ধং কত্বাতি। নৰমং।</p>
<p class="subhead">১০. পথৰীখণনসিক্খাপদং</p>
<p class="bodytext"><a name="para86"></a><span class="paranum">৮৬</span>. দসমে <a name="M0.0015"></a> ভগৰা দস্সেতীতি যোজনা। <span class="bld">এত্থা</span>তি পথৰিযং। <span class="bld">তত্থা</span>তি তেসু পাসাণাদীসু। <span class="bld">মুট্ঠিপ্পমাণতো</span>তি খটকপমাণতো। <span class="bld">সা</span>তি অদড্ঢপথৰী। <span class="bld">হত্থিকুচ্ছিয</span>ন্তি এৰংনামকে ঠানে। একপচ্ছিপূরং পথৰিন্তি সম্বন্ধো। <span class="bld">তেসংযেৰা</span>তি অপ্পপংসুঅপ্পমত্তিকাপদানং এৰ। <span class="bld">হী</span>তি সচ্চং, যস্মা ৰা। <span class="bld">এত</span>ন্তি যেভুয্যেনপাসাণাদিপঞ্চকং। <span class="bld">ত</span>ন্তি কুসীতং। <span class="bld">আণাপেত্বা</span>তি এত্থ ‘‘আণ পেসনে’’তি ধাতুপাঠেসু ৰুত্তত্তা আণধাতুযেৰ পেসনসঙ্খাতং হেত্বত্থং ৰদতি, ন ণাপেপচ্চযো, সো পন ধাত্বত্থেযেৰ ৰত্ততি। ন হি তস্স ৰিসুং ৰুত্তো অভিধেয্যো অত্থি ধাত্বত্থতো অঞ্ঞস্স অভিধেয্যস্সাভাৰা। <span class="bld">তাৰা</span>তি পঠমং পাল়িমুত্তকৰিনিচ্ছযস্স, ততো ৰা।</p>
<p class="bodytext">পোক্খরং পদুমং নেতীতি <span class="bld">পোক্খরণী</span>। ‘‘সোধেন্তেহী’’তি পদং ‘‘উস্সিঞ্চিতুং অপনেতু’’ন্তি পদেসু ভাৰকত্তা। <span class="bld">যো</span>তি ‘‘তনুকদ্দমো’’তি পদেন যোজেতব্বো। যো তনুকদ্দমোতি হি অত্থো। <span class="bld">কুটেহী</span>তি ঘটেহি। <span class="bld">উস্সিঞ্চিতু</span>ন্তি উক্খিপিত্বা, উদ্ধরিত্বা ৰা সিঞ্চিতুং। <span class="bld">তত্রা</span>তি সুক্খকদ্দমে, ‘‘যো’’তি পদে অৰযৰীআধারো। <span class="bld">যো</span>তি সুক্খকদ্দমো।</p>
<p class="bodytext"><span class="bld">তট</span>ন্তি কূলং। <span class="bld">উদকসামন্তা</span>তি উদকস্স সমীপে। <span class="bld">ওমকচতুমাস</span>ন্তি চতুমাসতো ঊনকং। <span class="bld">ওৰট্ঠ</span>ন্তি দেৰেন ওৰস্সিতং হোতি সচেতি যোজনা। <span class="bld">পততী</span>তি তটং পততি। <span class="bld">উদকেযেৰা</span>তি পকতিউদকেযেৰ। <span class="bld">উদকস্সা</span>তি ৰস্সোদকস্স। <span class="bld">তত্থা</span>তি পাসাণপিট্ঠিযং। <span class="bld">পঠমমেৰা</span>তি সোণ্ডিখণনতো পঠমং এৰ। <span class="bld">উদকে পরিযাদিণ্ণে</span>তি উদকে সুক্খে। <span class="bld">পচ্ছা</span>তি উদকপূরতো পচ্ছা। <span class="bld">তত্থা</span>তি সোণ্ডিযং। <span class="bld">উদকেযেৰা</span>তি মূলউদকেযেৰ। <span class="bld">উদক</span>ন্তি আগন্তুকউদকং। <span class="bld">অল্লীযতী</span>তি পিট্ঠিপাসাণে লগ্গতি। <span class="bld">তম্পী</span>তি সুখুমরজম্পি। <span class="bld">অকতপব্ভারে</span>তি ৰল়ঞ্জেন অকতে পব্ভারে। উপচিকাহি ৰমীযতি, ঘরগোল়িকাদযো ৰা সত্তে ৰমতীতি <span class="bld">ৰম্মিকো</span>।</p>
<p class="bodytext">গাৰীনং <a name="M0.0016"></a> খুরো কণ্টকসদিসত্তা <span class="bld">গোকণ্টকো</span> নাম, তেন ছিন্নো কদ্দমো ‘‘গোকণ্টকো’’তি ৰুচ্চতি। অচ্ছদনং ৰা ৰিনট্ঠচ্ছদনং ৰা পুরাণসেনাসনং হোতীতি যোজনা। <span class="bld">ততো</span>তি <a name="V1.0014"></a> পুরাণসেনাসনতো, গণ্হিতুং ৰট্টতীতি সম্বন্ধো। <span class="bld">অৰসেস</span>ন্তি ৰিনট্ঠচ্ছদনতো। অৰসেসং ইট্ঠকং গণ্হামি ইতি সঞ্ঞাযাতি যোজেতব্বো। <span class="bld">তেনা</span>তি ইট্ঠকাদিনা। <span class="bld">যা যা</span>তি মত্তিকা। <span class="bld">অতিন্তা</span>তি অনল্লা, অকিলিন্নাতি অত্থো।</p>
<p class="bodytext"><span class="bld">তস্মি</span>ন্তি মত্তিকাপুঞ্জে। <span class="bld">সব্বো</span>তি সকলো মত্তিকাপুঞ্জো। <span class="bld">অস্সা</span>তি মত্তিকাপুঞ্জস্স। ‘‘কপ্পিযকারকেহী’’তি পদং ‘‘অপনামেত্বা’’তি পদে কারিতকম্মং। কস্মা ৰট্টতীতি আহ ‘‘উদকেনা’’তিআদি। <span class="bld">হী</span>তি সচ্চং, যস্মা ৰা।</p>
<p class="bodytext"><span class="bld">তত্থা</span>তি মত্তিকাপাকারে। <span class="bld">অঞ্ঞম্পী</span>তি মণ্ডপথম্ভতো অঞ্ঞম্পি। <span class="bld">তেন অপদেসেনা</span>তি তেন পাসাণাদিপৰট্টনলেসেন।</p>
<p class="bodytext"><span class="bld">পস্সাৰধারাযা</span>তি মুত্তসোতায। <span class="bld">কত্তরযট্ঠিযা</span>তি কত্তরদণ্ডেন। এত্থ হি কত্তরযতি অঙ্গপচ্চঙ্গানং সিথিলভাৰেন সিথিলো হুত্বা ভৰতীতি কত্বা <span class="bld">কত্তরো</span> ৰুচ্চতি জিণ্ণমনুস্সো, তেন একন্ততো গহেতব্বত্তা কত্তরেন গহিতা যট্ঠি, কত্তরস্স যট্ঠীতি ৰা কত্বা কত্তরযট্ঠি ৰুচ্চতি কত্তরদণ্ডো। দন্তজপঠমক্খরেন সজ্ঝাযিতব্বো। <span class="bld">ৰীরিযসম্পগ্গহণত্থ</span>ন্তি ৰীরিযস্স সুট্ঠু পগ্গণ্হনত্থং, ৰীরিযস্স উক্খিপনত্থন্তি অত্থো। কেচি ভিক্খূতি যোজনা।</p>
<p class="bodytext"><a name="para87"></a><span class="paranum">৮৭</span>. <span class="bld">তত্রাপী</span>তি ইট্ঠককপালাদীসুপি। <span class="bld">হী</span>তি সচ্চং। <span class="bld">তেসং অনুপাদানত্তা</span>তি তেসং ইট্ঠকাদীনং অগ্গিস্স অনিন্ধনত্তা। <span class="bld">হী</span>তি সচ্চং, যস্মাৰা। <span class="bld">তানী</span>তি ইট্ঠকাদীনি। <span class="bld">অৰিসযত্তা</span>তি আপত্তিযা অনোকাসত্তা। <span class="bld">তিণুক্ক</span>ন্তি তিণমযং উক্কং। <span class="bld">তত্থেৰা</span>তি মহাপচ্চরিযং এৰ। অরীযতি অগ্গিনিপ্ফাদনত্থং ঘংসীযতি এত্থাতি <span class="bld">অরণী,</span> হেট্ঠা নিমন্থনীযদারু। সহ ধনুনা এতি পৰত্ততীতি <span class="bld">সহিতো,</span> উপরি নিমন্থনদারু। অরণী চ সহিতো চ অরণীসহিতো, তেন অগ্গিং নিব্বত্তেত্বাতি যোজনা। যথা করিযমানে ন ডয্হতি, তথা করোহীতি সম্বন্ধো।</p>
<p class="bodytext"><a name="para88"></a><span class="paranum">৮৮</span>. <span class="bld">আৰাটং</span> <a name="M0.0017"></a> <span class="bld">জানা</span>তি আৰাটং কাতুং, খণিতুং ৰা জানাহীতি অত্থো। ‘‘এৰং মহামত্তিকং জান, থুসমত্তিকং জানা’’তি এত্থাপি যথালাভং সম্পদানৰাচকপদং অজ্ঝাহরিত্বা যোজনা কাতব্বা। <span class="bld">সা</span>তি পথৰী। <span class="bld">তেনা</span>তি পৰট্টনাদিনাতি। দসমং।</p>
<p class="centered">মুসাৰাদৰগ্গো পঠমো।</p>
<p class="title">২. ভূতগামৰগ্গো</p>
<p class="subhead">১. ভূতগামসিক্খাপদ-অত্থযোজনা</p>
<p class="bodytext"><a name="para89"></a><span class="paranum">৮৯</span>. দুতিযৰগ্গস্স <a name="V1.0015"></a> পঠমে <span class="bld">তস্সা</span>তি দেৰতায। <span class="bld">উক্খিত্তং ফরসু</span>ন্তি উদ্ধং খিত্তং কুঠারিং। <span class="bld">নিগ্গহেতু</span>ন্তি সণ্ঠাতুং, নিৰত্তেতুং ৰা। <span class="bld">চক্খুৰিসযাতীতে</span>তি পসাদচক্খুস্স গোচরাতিক্কন্তে। <span class="bld">মহারাজসন্তিকা</span>তি ৰেস্সৰণমহারাজস্স সন্তিকা। <span class="bld">থনমূলেযেৰা</span>তি থনসমীপেযেৰ। <span class="bld">হিমৰন্তে</span>তি হিমউগ্গিরণে ৰনে, হিমযুত্তে ৰা। <span class="bld">তত্থা</span>তি হিমৰন্তে, দেৰতাসন্নিপাতে ৰা। <span class="bld">রুক্খধম্মো</span>তি রুক্খসভাৰো। রুক্খধম্মো চ নাম ছেদনভেদনাদীসু রুক্খানং অচেতনত্তা কোপস্স অকরণং, তস্মিং রুক্খধম্মে ঠিতা দেৰতা রুক্খধম্মে ঠিতা নাম, ছেদনভেদনাদীসু রুক্খস্স ৰিয রুক্খট্ঠকদেৰতায অকোপনং রুক্খধম্মে ঠিতা নামাতি অধিপ্পাযো। <span class="bld">তত্থা</span>তি তাসু সন্নিপাতদেৰতাসু। <span class="bld">ইতী</span>তি ইমস্স অলভনস্স, ইমস্মিং অলভনে ৰা, আদীনৰন্তি সম্বন্ধো। <span class="bld">ভগৰতো চা</span>তি চ-সদ্দো ‘‘পুব্বচরিত’’ন্তি এত্থ যোজেতব্বো। ইমঞ্চ আদীনৰং অদ্দস, ভগৰতো পুব্বচরিতঞ্চ অনুস্সরীতি ৰাক্যসম্পিণ্ডনৰসেন যোজনা কাতব্বা। <span class="bld">তেনা</span>তি দস্সনানুস্সরণকারণেন। <span class="bld">অস্সা</span>তি দেৰতায। সংৰিজ্জতি পিতা অস্সাতি <span class="bld">সপিতিকো,</span> পুত্তো। (<span class="bld">তাৰা</span>তি অতিৰিয, পটিসঞ্চিক্খন্তিযাতি সম্বন্ধো) ‘‘মরিযাদং বন্ধিস্সতী’’তি ৰত্বা তস্স অত্থং দস্সেন্তো আহ ‘‘সিক্খাপদং পঞ্ঞপেস্সতী’’তি। ইতি পটিসঞ্চিক্খন্তিযা অস্সা দেৰতায এতদহোসীতি যোজনা।</p>
<p class="bodytext"><span class="bld">যো</span>তি <a name="M0.0018"></a> যো কোচি জনো। <span class="bld">ৰে</span>তি একন্তেন। <span class="bld">উপ্পতিত</span>ন্তি উপ্পজ্জনৰসেন অত্তনো উপরি পতিতং। <span class="bld">ভন্ত</span>ন্তি ভমন্তং ধাৰন্তং, <span class="bld">ৰারযে</span>তি নিৰারেয্য নিগ্গণ্হেয্যাতি অত্থো। <span class="bld">ত</span>ন্তি জনং। অযং পনেত্থ যোজনা – সারথি ভন্তং রথং ৰারযে ইৰ, তথা যো ৰে উপ্পতিতং কোধং ৰারযে, তং অহং সারথিং ইতি ব্রূমি। ইতরো কোধনিৰারকতো অঞ্ঞো রাজউপরাজাদীনং সারথিভূতো জনো রস্মিগ্গাহো রজ্জুগ্গাহো নামাতি।</p>
<p class="bodytext">দুতিযগাথায ৰেজ্জো <span class="bld">ৰিসটং</span> ৰিত্থতং <span class="bld">সপ্পৰিসং</span> সপ্পস্স আসীৰিসস্স ৰিসং গরল়ং <span class="bld">ওসধেহি</span> ভেসজ্জেন, মন্তেন চ ৰিনেতি ইৰ, তথা যো ভিক্খৰে উপ্পতিতং কোধং মেত্তায ৰিনেতি, সো ভিক্খু <span class="bld">উরগো</span> ভুজগো <span class="bld">পুরাণং</span> পুরে ভৰং <span class="bld">জিণ্ণং</span> পুরাণত্তা জিণ্ণং তচং জহাতি ইৰ, তথা <span class="bld">ওরপারং</span> অপারসঙ্খাতং পঞ্চোরম্ভাগিযসংযোজনং জহাতীতি যোজনা কাতব্বা।</p>
<p class="bodytext"><span class="bld">তত্রা</span>তি <a name="V1.0016"></a> দ্বীসু গাথাসু। ৰত্থু পন ৰিনযে আরূল়্হন্তি যোজনা। <span class="bld">অথা</span>তি পচ্ছা। <span class="bld">যস্স দেৰপুত্তস্সা</span>তি যেন দেৰপুত্তেন। <span class="bld">পরিগ্গহো</span>তি পরিচ্ছিন্দিত্বা গহিতো। <span class="bld">সো</span>তি দেৰপুত্তো। <span class="bld">ততো</span>তি উপগমনতো। যদা হোতি, তদাতি যোজনা। <span class="bld">মহেসক্খদেৰতাসূ</span>তি মহাপরিৰারাসু দেৰতাসু, মহাতেজাসু ৰা। <span class="bld">পটিক্কমন্তী</span>তি অপেন্তি। দেৰতা যম্পি পঞ্হং পুচ্ছন্তীতি যোজনা। <span class="bld">তত্থেৰা</span>তি অত্তনো ৰসনট্ঠানেযেৰ। <span class="bld">উপট্ঠান</span>ন্তি উপট্ঠানত্থায, সম্পদানত্থে চেতং উপযোগৰচনং। অথ ৰা উপগন্ত্বা তিট্ঠতি এত্থাতি <span class="bld">উপট্ঠানং,</span> ভগৰতো সমীপট্ঠানং, তং আগন্ত্বাতি অত্থো। নন্তি তং, অযমেৰ ৰা পাঠো।</p>
<p class="bodytext"><a name="para90"></a><span class="paranum">৯০</span>. ‘‘ভৰন্তী’’তি ইমিনা ৰিরূল়্হে মূলে নীলভাৰং আপজ্জিত্বা ৰড্ঢমানকে তরুণরুক্খগচ্ছাদিকে দস্সেতি। ‘‘অহুৰত্থু’’ন্তি ইমিনা পন ৰড্ঢিত্বা ঠিতে মহন্তরুক্খগচ্ছাদিকে দস্সেতি। ‘‘অহুৰত্থু’’ন্তি চ হিয্যত্তনিসঙ্খাতায ত্থুং-ৰিভত্তিযা হূ-ধাতুস্স ঊকারস্স উৰাদেসো হোতি। পোত্থকেসু পন ‘‘অহুৰতী’’তি পাঠো দিস্সতি, সো অপাঠোতি দট্ঠব্বো। ‘‘জাযন্তী’’তি ইমিনা ভূ-ধাতুস্স সত্তত্থভাৰং দস্সেতি <a name="M0.0019"></a>, ‘‘ৰড্ঢন্তী’’তি ইমিনা ৰড্ঢনত্থভাৰং। <span class="bld">এত</span>ন্তি ‘‘ভূতগামো’’তি নামং। পীযতে যথাকামং পরিভুঞ্জীযতে, পাতব্বং পরিভুঞ্জিতব্বন্তি ৰা <span class="bld">পাতব্যং,</span> পাসদ্দো যথাকামপরিভুঞ্জনত্থো। তেনাহ – ‘‘ছেদনভেদনাদীহি যথারুচি পরিভুঞ্জিতব্বতাতি অত্থো’’তি।</p>
<p class="bodytext"><a name="para91"></a><span class="paranum">৯১</span>. ‘‘ইদানী’’তি পদং ‘‘আহা’’তি পদে কালসত্তমী। <span class="bld">যস্মি</span>ন্তি বীজে। <span class="bld">ত</span>ন্তি বীজং। <span class="bld">পঞ্চ বীজজাতানী</span>তি এত্থ জাতসদ্দস্স তব্ভাৰত্থতং সন্ধায অট্ঠকথাসু এৰং ৰুত্তং। তব্ভাৰত্থস্স ‘‘মূলে জাযন্তী’’তি ইমায পাল়িযা অসংসন্দনতং সন্ধায ৰুত্তং সঙ্গহকারেন ‘‘ন সমেন্তী’’তি। অট্ঠকথাচরিযানং মতেন সতি জাতসদ্দস্স তব্ভাৰত্থভাৰে ‘‘মূলে জাযন্তী’’তিআদীসু মূলে মূলানি জাযন্তীতি দোসো ভৰেয্যাতি মনসি কত্বা আহ ‘‘ন হী’’তিআদি। <span class="bld">হী</span>তি সচ্চং, যস্মা ৰা। <span class="bld">তানী</span>তি রুক্খাদীনি। <span class="bld">তস্সা</span>তি ‘‘ভূতগামো নাম পঞ্চ বীজজাতানী’’তি পদস্স। <span class="bld">এত</span>ন্তি ‘‘বীজজাতানী’’তি নামং। বীজেসু জাতানি <span class="bld">বীজজাতানী</span>তি ৰুত্তে ‘‘মূলে জাযন্তী’’তিআদিনা সমেতি। <span class="bld">এতেনা</span>তি ‘‘বীজতো’’তিআদিনা সঙ্গহোতি সম্বন্ধো।</p>
<p class="bodytext">‘‘যেহী’’তি পদং ‘‘জাতত্তা’’তি পদে অপাদানং, হেতু ৰা ‘‘ৰুত্তানী’’তি পদে করণং, কত্তা ৰা। <span class="bld">তেস</span>ন্তি বীজানং। রুক্খাদীনং ৰিরুহনং জনেতীতি <span class="bld">বীজং</span>। ‘‘বীজতো’’তিআদিনা কারিযোপচারেন কারণস্স দস্সিতত্তা কারণূপচারং পদীপেতি। অঞ্ঞানিপি যানি ৰা পন গচ্ছৰল্লিরুক্খাদীনি <span class="bld">অত্থি</span> সংৰিজ্জন্তি, তানি গচ্ছৰল্লিরুক্খাদীনি জাযন্তি সঞ্জাযন্তীতি যোজনা। <span class="bld">তানী</span>তি গচ্ছৰল্লিরুক্খাদীনি <a name="V1.0017"></a>। <span class="bld">তঞ্চ</span> মূলং, পাল়িযং ৰুত্তহলিদ্দাদি চ অত্থি, সব্বম্পি এতং মূলবীজং নামাতি সম্বন্ধো। <span class="bld">এত্থা</span>তি বীজেসু, খন্ধবীজেসু ৰা।</p>
<p class="bodytext"><a name="para92"></a><span class="paranum">৯২</span>. <span class="bld">সঞ্ঞাৰসেনা</span>তি ‘‘বীজ’’ন্তি সঞ্ঞাৰসেন। ‘‘তত্থা’’তি পদং ‘‘ৰেদিতব্বো’’তি পদে আধারো। ‘‘যথা’’তিআদিনা কারণোপচারেন কারিযস্স ৰুত্তত্তা ফলূপচারং দস্সেতি। যং বীজং ৰুত্তং, তং দুক্কটৰত্থূতি যোজনা। যদেতং আদিপদন্তি যোজেতব্বং। <span class="bld">তেনা</span>তি আদিপদেন। রৰীযতি ভগৰতা কথীযতীতি <span class="bld">রুতং,</span> পাল়ি, তস্স অনুরূপং <span class="bld">যথারুতং,</span> পাল়িঅনতিক্কন্তন্তি অত্থো।</p>
<p class="bodytext"><span class="bld">এত্থা</span>তি <a name="M0.0020"></a> ‘‘বীজে বীজসঞ্ঞী’’তিআদিপদে, ইমস্মিং সিক্খাপদে ৰা। উদকে ঠাতি পৰত্ততীতি <span class="bld">উদকট্ঠো,</span> এৰং থলট্ঠোপি। <span class="bld">তত্থা</span>তি উদকট্ঠথলট্ঠেসু। সাসপস্স মত্তং পমাণং অস্স সেৰালস্সাতি <span class="bld">সাসপমত্তিকো</span>। তিলস্স বীজপমাণং অস্স সেৰালস্সাতি <span class="bld">তিলবীজকো</span>। পমাণত্থে কো। আদিসদ্দেন সঙ্খপণকাদযো সেৰালে সঙ্গণ্হাতি। তত্থ তিলবীজপমাণো জলসণ্ঠিতো নীলাদিৰণ্ণযুত্তো সেৰালো <span class="bld">তিলবীজং</span> নাম, সপত্তো অপ্পকণ্ডো উক্খলিপিধানাদিপমাণো সমূলো একো সেৰালৰিসেসো <span class="bld">সঙ্খো</span> নাম, ভমরসণ্ঠানো নীলৰণ্ণো একো সেৰালৰিসেসো <span class="bld">পণকো</span> নাম। উদকং সেৰতীতি <span class="bld">সেৰালো। তত্থা</span>তি সেৰালেসু। <span class="bld">যো</span>তি সেৰালো। পতিট্ঠিতং সেৰালন্তি সম্বন্ধো। <span class="bld">যত্থ কত্থচী</span>তি মূলে ৰা নল়ে ৰা পত্তে ৰা। <span class="bld">উদ্ধরিত্বা</span>তি উপ্পাটেত্বা। ‘‘হত্থেহী’’তি পদং ‘‘ৰিযূহিত্বা’’তি পদে করণং। <span class="bld">হী</span>তি সচ্চং, যস্মা ৰা। <span class="bld">তস্সা</span>তি সেৰালস্স। <span class="bld">এত্তাৰতা</span>তি ইতো চিতো চ ৰিযূহনমত্তেন। যো সেৰালো নিক্খমতি, তং সেৰালন্তি যোজনা। <span class="bld">পরিস্সাৰনন্তরেনা</span>তি পরিস্সাৰনছিদ্দেন। উপ্পলানি অস্মিং গচ্ছেতি <span class="bld">উপ্পলিনী</span>। পদুমানি অস্মিং গচ্ছেতি <span class="bld">পদুমিনী,</span> ইনো, ইত্থিলিঙ্গজোতকো ঈ। <span class="bld">তত্থেৰা</span>তি উদকেযেৰ। <span class="bld">তানী</span>তি ৰল্লীতিণানি। <span class="bld">হী</span>তি সচ্চং, যস্মা ৰা। <span class="bld">অনন্তকো</span>তি সাসপমত্তিকো সেৰালো। সো হি নত্থি অত্ততো অন্তো লামকো সেৰালো এতস্সাতি কত্বা ‘‘অনন্তকো’’তি ৰুচ্চতি। অত্তনাযেৰ হি সুখুমো, ততো সুখুমো সেৰালো নত্থীতি অধিপ্পাযো। <span class="bld">তত্থা</span>তি দুক্কটৰত্থুভাৰে। <span class="bld">তম্পী</span>তি ‘‘সম্পুণ্ণভূতগামং ন হোতী’’তি ৰচনম্পি। পিসদ্দো মহাপচ্চরিআদিঅট্ঠকথাচরিযানং ৰচনাপেক্খো। <span class="bld">হী</span>তি সচ্চং, যস্মা ৰা। ন আগতো, তস্মা ন সমেতীতি যোজনা। <span class="bld">অথা</span>তি তস্মিং অনাগতে। <span class="bld">এত</span>ন্তি অনন্তকসেৰালাদিং। গচ্ছিস্সতীতি ৰদেয্যাতি সম্বন্ধো। <span class="bld">তম্পী</span>তি ‘‘গচ্ছিস্সতী’’তি ৰচনম্পি। পিসদ্দো পুরিমট্ঠকথাচরিযানং ৰচনাপেক্খো।</p>
<p class="bodytext"><span class="bld">অভূতগামমূলত্তা</span> <a name="V1.0018"></a> <span class="bld">তাদিসস্স বীজগামস্সা</span>তি এত্থ বীজগামো তিৰিধো হোতি – যো সযং ভূতগামতো হুত্বা অঞ্ঞম্পি ভূতগামং <a name="M0.0021"></a> জনেতি, অম্বট্ঠিআদিকো। যো পন সযং ভূতগামতো হুত্বা অঞ্ঞং পন ভূতগামং ন জনেতি, তালনাল়িকেরাদিখাণু। যো পন সযম্পি ভূতগামতো অহুত্বা অঞ্ঞম্পি ভূতগামং ন জনেতি। পানীযঘটাদীনং বহি সেৰালোতি। ভূতগামো পন চতুব্বিধো হোতি – যো সযং বীজগামতো হুত্বা অঞ্ঞম্পি বীজগামং জনেতি, এতরহি অম্বরুক্খাদিকো। যো পন সযং বীজগামতো অহুত্বাৰ অঞ্ঞং বীজগামং জনেতি, আদিকপ্পকালে অম্বরুক্খাদিকো। যো পন সযং বীজগামতো হুত্বা অঞ্ঞং পন বীজগামং ন জনেতি, নীলৰণ্ণো ফলিতকদলীরুক্খাদিকো। যো পন সযম্পি বীজগামতো অহুত্বা অঞ্ঞম্পি বীজগামং ন জনেতি, ইধ ৰুত্তো অনন্তকসেৰালাদিকোতি। তত্থ চতুত্থং ভূতগামং সন্ধায ৰুত্তং ‘‘অভূতগামমূলকত্তা তাদিসস্স বীজস্সা’’তি। অযং পন ততিযবীজগামস্স চ চতুত্থভূতগামস্স চ ৰিসেসো – ততিযবীজগামে মূলপণ্ণানি ন পঞ্ঞাযন্তি, চতুত্থভূতগামে তানি পঞ্ঞাযন্তীতি। মূলপণ্ণানং অপঞ্ঞাযনত্তা বীজগামোতি ৰুত্তো, তেসং পঞ্ঞাযনত্তা ভূতগামোতি ৰুত্তো। ইতরথা হি ৰিরোধো ভৰেয্যাতি। অত্তনো ৰাদে পাচিত্তিযভাৰতো গরুকং, মহাপচ্চরিআদীনং ৰাদে দুক্কটমত্তভাৰতো লহুকং। <span class="bld">এত</span>ন্তি ঠানং।</p>
<p class="bodytext">এৰং উদকট্ঠং দস্সেত্বা থলট্ঠং দস্সেন্তো আহ ‘‘থলট্ঠে’’তিআদি। থলট্ঠে ৰিনিচ্ছযো এৰং ৰেদিতব্বোতি যোজনা। <span class="bld">তত্থা</span>তি হরিতখাণূসু। <span class="bld">উদ্ধং ৰড্ঢতী</span>তি নৰসাখানিগ্গমনেন ছিন্নতো উপরি ৰড্ঢতি। <span class="bld">সো</span>তি খাণু। ফলিতায কদলিযা খাণু বীজগামেন সঙ্গহিতোতি যোজনা। ফলং সঞ্জাতং এতিস্সাতি <span class="bld">ফলিতা। তথা</span>তি ‘‘ভূতগামেনেৰ সঙ্গহিতা’’তি পদানি আকড্ঢতি। <span class="bld">যদা</span>তি যস্মিং কালে। <span class="bld">রতনপ্পমাণাপী</span>তি হত্থপ্পমাণাপি। <span class="bld">অথা</span>তি অপাদানত্থো, ততো রাসিকরণতো অঞ্ঞন্তি অত্থো। ভূমিযং নিখণন্তীতি সম্বন্ধো। ‘‘মূলেসু চেৰ পণ্ণেসু চা’’তি এত্থ চসদ্দো সমুচ্চযত্থোৰ, ন ৰিকপ্পত্থোতি আহ ‘‘মূলমত্তেসু পনা’’তিআদি।</p>
<p class="bodytext"><span class="bld">বীজানী</span>তি মূলাদিবীজানি। ঠপিতানি হোন্তীতি সম্বন্ধো। ‘‘উপরী’’তি পদেন হেট্ঠা মূলানি চাতি অত্থং নযেন ঞাপেতি। ন অঙ্কুরে নিগ্গতমত্তেযেৰ <a name="M0.0022"></a>, অথ খো হরিতে নীলপণ্ণৰণ্ণে জাতেযেৰ ভূতগামসঙ্গহো কাতব্বোতি আহ ‘‘হরিতে’’তিআদি। তালট্ঠীনং মূলন্তি সম্বন্ধো। <span class="bld">দন্তসূচি ৰিযা</span>তি হত্থিদন্তসূচি ৰিয। যথা অসম্পুণ্ণভূতগামো ততিযো কোট্ঠাসো ন আগতো, ন এৰং অমূলকভূতগামো। সো পন আগতোযেৰাতি আহ ‘‘অমূলকভূতগামে’’তি। অমূলিকলতা ৰিয অমূলকভূতগামে সঙ্গহং গচ্ছতীতি অত্থো।</p>
<p class="bodytext"><span class="bld">ৰন্দাকা</span>তি <a name="V1.0019"></a> রুক্খাদনী। সা হি সযং রুক্খং নিস্সায জাযন্তীপি অত্তনো নিস্সযানং রুক্খানং অদনত্তা ভক্খনত্তা ৰদীযতি থুতীযতীতি ‘‘ৰন্দাকা’’তি ৰুচ্চতি। <span class="bld">অঞ্ঞা ৰা</span>তি ৰন্দাকায অঞ্ঞা ৰা। <span class="bld">ত</span>ন্তি ৰন্দাকাদিং। <span class="bld">ততো</span>তি রুক্খতো। <span class="bld">ৰন</span>ন্তি খুদ্দকো গচ্ছো। <span class="bld">পগুম্বো</span>তি মহাগচ্ছো। <span class="bld">দণ্ডকো</span>তি রুক্খো দণ্ডযোগতো। <span class="bld">তস্সাপী</span>তি অমূলিকলতাযপি। <span class="bld">অযমেৰ ৰিনিচ্ছযো</span>তি ৰন্দাকাদিকস্স ৰিনিচ্ছযো ৰিয অযং ৰিনিচ্ছযো দট্ঠব্বোতি যোজনা। ‘‘দ্বে তীণি পত্তানী’’তি ৰুত্তত্তা একপত্তো সঞ্জাযন্তোপি অগ্গবীজসঙ্গহং গচ্ছতীতি অত্থো। ‘‘অনুপসম্পন্নেনা’’তি পদং ‘‘লিত্তস্সা’’তি পদে কত্তা। <span class="bld">নিদাঘসমযে</span>তি গিম্হকালে। <span class="bld">অব্বোহারিকো</span>তি আপত্তিযা অঙ্গন্তি ন ৰোহরিতব্বো। ৰোহরিতুং ন অরহতীতি অত্থো। <span class="bld">এত</span>ন্তি অব্বোহারিকতং, ‘‘সচে…পে॰… পমজ্জিতব্বা’’তি ৰচনং ৰা।</p>
<p class="bodytext">অহিং সপ্পং ছাদেতীতি <span class="bld">অহিচ্ছত্তং,</span> তংযেৰ <span class="bld">অহিচ্ছত্তকং</span>। যথাকথঞ্চি হি ব্যুপ্পত্তি, রুল়্হিযা অত্থৰিনিচ্ছযো। <span class="bld">তস্মা</span>তি ততো ৰিকোপনতো। <span class="bld">তত্থা</span>তি অহিচ্ছত্তকে। হেট্ঠা ‘‘উদকপপ্পটকো’’তি ৰত্বা ইধ ‘‘রুক্খপপ্পটিকাযপী’’তি ৰুত্তত্তা পপ্পটকসদ্দো দ্বিলিঙ্গোতি দট্ঠব্বো। <span class="bld">ত</span>ন্তি পপ্পটিকং। ঠিতং নিয্যাসন্তি সম্বন্ধো। এৰং ‘‘লগ্গ’’ন্তি এত্থাপি। <span class="bld">হত্থকুক্কুচ্চেনা</span>তি হত্থলোলেন। ‘‘ছিন্দন্তস্সাপী’’তি পদে হেতু।</p>
<p class="bodytext"><span class="bld">ৰাসত্থিকেনা</span>তি ৰাসং ইচ্ছন্তেন। ‘‘ওচিনাপেতব্বা’’তি পদে কত্তা। <span class="bld">উপ্পাটেন্তেহী</span>তি উদ্ধরন্তেহি। <span class="bld">তেস</span>ন্তি সামণেরানং। সাখং গহিতন্তি সম্বন্ধো। ঠপিতস্স সিঙ্গীৰেরস্সাতি যোজনা।</p>
<p class="bodytext"><span class="bld">ছিজ্জনক</span>ন্তি <a name="M0.0023"></a> ছিজ্জনযুত্তং, ছিজ্জনারহন্তি অত্থো। ‘‘চঙ্কমিতট্ঠানং দস্সেস্সামী’’তি ইমিনা ৰত্তসীসেন চঙ্কমনং ৰট্টতীতি দস্সেতি। ‘‘ভিজ্জতী’’তি ইমিনা অভিজ্জমানে গণ্ঠিপি কাতব্বোতি দস্সেতি। <span class="bld">দারুমক্কটক</span>ন্তি মক্কটস্স হত্থো <span class="bld">মক্কটো</span> উপচারেন, মক্কটো ৰিযাতি <span class="bld">মক্কটকো,</span> সদিসত্থে কো। দারুসঙ্খাতো মক্কটকো <span class="bld">দারুমক্কটকো</span>। তং আকোটেন্তীতি সম্বন্ধো। <span class="bld">অনিযামিতত্তা</span>তি ইমন্তি অনিযামিতত্তা ৰচনস্স। ইদং মহাসামঞ্ঞং, ৰিসেসসামঞ্ঞম্পি ৰট্টতীতি আহ ‘‘নামং গহেত্বাপী’’তিআদি। <span class="bld">সব্ব</span>ন্তি সব্বং ৰচনং।</p>
<p class="bodytext">‘‘ইমং জানাতিআদীসূ’’তি পদং ‘‘এৰমত্থো দট্ঠব্বো’’তি পদে আধারো। <span class="bld">ইমং মূলভেসজ্জং জানা</span>তি ইমং মূলভেসজ্জং যোজিতুং জানাতি যোজনা। <span class="bld">এত্তাৰতা</span>তি ‘‘ইমং জানা’’তিআদিৰচনমত্তেন। <span class="bld">কপ্পিয</span>ন্তি সমণৰোহারেন, ৰোহারস্স ৰা যুত্তং অনুরূপং। <span class="bld">এত্থা</span>তি ‘‘কপ্পিযং <a name="V1.0020"></a> কাতব্ব’’ন্তি ৰচনে। <span class="bld">নিব্বট্টবীজমেৰা</span>তি ফলতো নিব্বট্টেত্বা ৰিসুং কতং বীজং এৰ। <span class="bld">তত্থা</span>তি সুত্তে। করোন্তেন ভিক্খুনা কাতব্বন্তি যোজনা। <span class="bld">‘‘কপ্পিযন্তি ৰত্বাৰা’’</span>তি ইমিনা পঠমং কত্বা অগ্গিসত্থনখানি উদ্ধরিত্বা পচ্ছা ৰত্তুং ন ৰট্টতীতি দস্সেতি। <span class="bld">লোহমযসত্থস্সা</span>তি অযতম্বাদিলোহমযস্স সত্থস্স। <span class="bld">তেহী</span>তি মনুস্সাদীনং নখেহি। <span class="bld">তেহী</span>তি অস্সাদীনং খুরেহি। <span class="bld">তেহী</span>তি হত্থিনখেহি। <span class="bld">যেহী</span>তি নখেহি। <span class="bld">তত্থজাতকেহিপী</span>তি তস্মিং সত্থে জাতকেহিপি, নখেহীতি সম্বন্ধো।</p>
<p class="bodytext"><span class="bld">তত্থা</span>তি পুরিমৰচনাপেক্খং। ‘‘কপ্পিযং করোন্তেনা’’তিআদিৰচনমপেক্খতি। ‘‘উচ্ছুং কপ্পিযং করিস্সামী’’তি উচ্ছুমেৰ ৰিজ্ঝতি, পগেৰ। ‘‘দারুং কপ্পিযং করিস্সামী’’তি উচ্ছুং ৰিজ্ঝতি, ‘‘দারুং কপ্পিযং করিস্সামী’’তি দারুমেৰ ৰা ৰিজ্ঝতি, ৰট্টতি একাবদ্ধত্তাতি ৰদন্তি। <span class="bld">ত</span>ন্তি রজ্জুং ৰা ৰল্লিং ৰা। সব্বং খণ্ডন্তি সম্বন্ধো। <span class="bld">তত্থা</span>তি মরিচপক্কেসু। <span class="bld">কটাহ</span>ন্তি একায ভাজনৰিকতিযা নামমেতং। ইধ পন বীজানং ভাজনভাৰেন তংসদিসত্তা ফলফেগ্গুপি ‘‘কটাহ’’ন্তি ৰুচ্চতি। একাবদ্ধন্তি কটাহেন একতো আবদ্ধং।</p>
<p class="bodytext"><span class="bld">তানী</span>তি তিণানি। <span class="bld">তেনা</span>তি রুক্খপৰট্টনাদিনা। <span class="bld">তত্রা</span>তি তস্মিং ঠপনপাতনট্ঠানে। ‘‘মনুস্সৰিগ্গহপারাজিকৰণ্ণনায’’ন্তি পদং ‘‘ৰুত্ত’’ন্তি পদে <a name="M0.0024"></a> সামঞ্ঞাধারো। ভিক্খু অজ্ঝোত্থটো হোতীতি সম্বন্ধো। <span class="bld">ওপাতে</span>তি আৰাটে। সো হি অৰপতনট্ঠানত্তা ‘‘ওপাতো’’তি ৰুচ্চতি। <span class="bld">রুক্খ</span>ন্তি অজ্ঝোত্থটরুক্খং। <span class="bld">ভূমি</span>ন্তি ওপাতথিরভূমিং। <span class="bld">জীৰিতহেতূ</span>তি নিমিত্তত্থে পচ্চত্তৰচনং, জীৰিতকারণাতি অত্থো। ‘‘ভিক্খুনা’’তি পদং ‘‘নিক্খামেতু’’ন্তি পদে ভাৰকত্তা, কারিতকত্তা ৰা। ‘‘অজ্ঝোত্থটভিক্খু’’ন্তি ৰা ‘‘ওপাতভিক্খু’’ন্তি ৰা কারিতকম্মং অজ্ঝাহরিতব্বং। <span class="bld">তত্থা</span>তি অনাপত্তিভাৰে, অনাপত্তিভাৰস্স ৰা। <span class="bld">এতস্সা</span>তি সুত্তস্স। পরো পন কারুঞ্ঞেন করোতীতি সম্বন্ধো। <span class="bld">এতম্পী</span>তি কারুঞ্ঞম্পি। <span class="bld">হী</span>তি সচ্চং, যস্মা ৰাতি। পঠমং।</p>
<p class="subhead">২. অঞ্ঞৰাদকসিক্খাপদং</p>
<p class="bodytext"><a name="para94"></a><span class="paranum">৯৪</span>. দুতিযে <span class="bld">অনাচার</span>ন্তি অচরিতব্বং কাযৰচীদ্বারৰীতিক্কমং। সব্বনামস্স অনিযমত্থত্তা ইধ ৰচনন্তি আহ ‘‘অঞ্ঞেন ৰচনেন অঞ্ঞং ৰচন’’ন্তি। <span class="bld">সো</span>তি ভিক্খু, ৰদতীতি সম্বন্ধো। <span class="bld">কো</span>তি কো পুগ্গলো। <span class="bld">কি</span>ন্তি কিং আপত্তিং। <span class="bld">কিস্মি</span>ন্তি কিস্মিং ৰত্থুস্মিং। <span class="bld">কি</span>ন্তি কিং কম্মং। <span class="bld">ক</span>ন্তি কং পুগ্গলং। <span class="bld">কি</span>ন্তি কিং ৰচনং।</p>
<p class="bodytext"><span class="bld">এত্থা</span>তি <a name="V1.0021"></a> ‘‘কো আপন্নো’’তিআদিপাল়িযং। ‘‘ভিক্খূহী’’তি পদং ‘‘ৰুত্তো’’তি পদে কত্তা। <span class="bld">অসারুপ্প</span>ন্তি ভিক্খূনং অসারুপ্পং। <span class="bld">এসো</span>তি এসো অত্থো, ৰিভৰোতি অত্থো। <span class="bld">এত</span>ন্তি ৰত্থু। ভণন্তো ৰা হুত্বা অঞ্ঞেনঞ্ঞং পটিচরতীতি সম্বন্ধো। <span class="bld">এত্থা</span>তি পটিচ্ছন্নাসনে। <span class="bld">সোত</span>ন্তি সোতদ্বারং। <span class="bld">চক্খু</span>ন্তি চক্খুদ্বারং।</p>
<p class="bodytext"><a name="para98"></a><span class="paranum">৯৮</span>. <span class="bld">অঞ্ঞ</span>ন্তি পুচ্ছিতত্থতো অঞ্ঞং অপুচ্ছিতমত্থং। ভাৰপ্পধানোযং কত্তুনিদ্দেসোতি আহ ‘‘অঞ্ঞেনঞ্ঞং পটিচরণস্সেতং নাম’’ন্তি। <span class="bld">তুণ্হীভাৰস্সা</span>তি অভাসনস্স। আত্যূপসগ্গো লুত্তনিদ্দিট্ঠোতি আহ ‘‘আরোপেতূ’’তি। এৰং ‘‘অরোপিতে’’তি এত্থপি। তেনাহ ‘‘অনারোপিতে’’তি।</p>
<p class="bodytext"><a name="para101"></a><span class="paranum">১০১</span>. <span class="bld">ত</span>ন্তি অঞ্ঞৰাদকৰিহেসকরোপনকম্মং। <span class="bld">অস্সা</span>তি ভৰেয্য, হোতি ৰা।</p>
<p class="bodytext"><a name="para102"></a><span class="paranum">১০২</span>. <span class="bld">কি</span>ন্তি <a name="M0.0025"></a> কিং ৰচনং। <span class="bld">যেনা</span>তি যেন ব্যাধিনা কথেতুং ন সক্কোতি, তাদিসো ব্যাধি মুখে হোতীতি যোজনা। <span class="bld">তপ্পচ্চযা</span>তি ততো কথিতকারণাতি। দুতিযং।</p>
<p class="subhead">৩. উজ্ঝাপনকসিক্খাপদং</p>
<p class="bodytext"><a name="para103"></a><span class="paranum">১০৩</span>. ততিযে <span class="bld">ভিক্খূ উজ্ঝাপেন্তী</span>তি এত্থ ‘‘ভিক্খূ’’তি কারিতকম্মত্তা করণত্থে উপযোগৰচনন্তি আহ ‘‘তেহি ভিক্খূহী’’তি। ওকারৰিপরীতো উকারোতি চ ঝেসদ্দো ঞাণত্থোতি চ দস্সেন্তো আহ ‘‘অৰজানাপেন্তী’’তি। ‘‘তং আযস্মন্ত’’ন্তি পদং ‘‘অৰজানাপেন্তী’’তি পদে ধাতুকম্মং। অনেকত্থত্তা ধাতূনং ঝেসদ্দো ওলোকনত্থো চ চিন্তনত্থো চ হোতি, তেনাহ ‘‘ওলোকাপেন্তী’’তিআদি। <span class="bld">এত্থা</span>তি ‘‘ভিক্খূ উজ্ঝাপেন্তী’’তি পদে। <span class="bld">ছন্দাযা</span>তি ছন্দত্থং। যেসং সেনাসনানি চ পঞ্ঞপেতি, ভত্তানি চ উদ্দিসতি, তেসং অত্তনি পেমত্থন্তি অত্থো। অট্ঠকথাযং পন ‘‘ছন্দাযাতি ছন্দেনা’’তি ৰুত্তং। ইমিনা লিঙ্গৰিপল্লাসনযো ৰুত্তো। পরেসং অত্তনো পেমেনাতি অত্থো। <span class="bld">পক্খপাতেনা</span>তি অত্তনো পক্খে পাতাপনেন।</p>
<p class="bodytext"><a name="para105"></a><span class="paranum">১০৫</span>. উজ্ঝাপেন্তি অনেনাতি <span class="bld">উজ্ঝাপনকং</span>। খিয্যন্তি অনেনাতি <span class="bld">খিয্যনক</span>ন্তি দস্সেন্তো আহ ‘‘যেন ৰচনেনা’’তিআদি।</p>
<p class="bodytext"><a name="para106"></a><span class="paranum">১০৬</span>. উপসম্পন্নং সঙ্ঘেন সম্মতং মঙ্কুকত্তুকামোতি সম্বন্ধং দস্সেন্তো আহ ‘‘উপসম্পন্নং সঙ্ঘেন <a name="V1.0022"></a> সম্মত’’ন্তিআদি। সম্বজ্ঝনং <span class="bld">সম্বন্ধো,</span> কাতব্বোতি যোজনা। উপসম্পন্নস্স সঙ্ঘেন সম্মতস্স অৰণ্ণং কত্তুকামো অযসং কত্তুকামোতি ৰিভত্তিৰিপরিণামেন সম্বন্ধং দস্সেন্তো আহ ‘‘ৰিভত্তিৰিপরিণামো কাতব্বো’’তি। ‘‘ৰসেনা’’তি পদং ৰিভত্তিৰিপরিণামো কাতব্বো’’তি পদে ৰিসেসনং। যস্মা ৰিসেসো নত্থি, তস্মা কতন্তি যোজনা। <span class="bld">ত</span>ন্তি ‘‘খিয্যনক’’ন্তি পদং। <span class="bld">সো চ ভিক্খূ</span>তি উজ্ঝাপনকো চ খিয্যনকো চ সো চ ভিক্খু। <span class="bld">অথা</span>তি তস্মা উজ্ঝাপনকখিয্যনককরত্তা। <span class="bld">অস্সা</span>তি ভিক্খুনো। <span class="bld">অস্সা</span>তি ভৰেয্য।</p>
<p class="bodytext">‘‘উপসম্পন্ন’’ন্তি <a name="M0.0026"></a> পদং ‘‘উজ্ঝাপেতী’’তি পদে ধাতুকম্মং ‘‘অনুপসম্পন্ন’’ন্তি পদং কারিতকম্মং, ‘‘অনুপসম্পন্ন’’ন্তি পদং ‘‘উজ্ঝাপেতী’’তি কারিতকিরিযং অপেক্খিত্বা কম্মং হোতি। ‘‘খিয্যতী’’তি সুদ্ধকিরিযায অপেক্খায ৰিভত্তিৰিপল্লাসো হোতীতি আহ ‘‘তস্স ৰা’’তিআদি। <span class="bld">তস্সা</span>তি অনুপসম্পন্নস্স সন্তিকেতি সম্বন্ধো। <span class="bld">ত</span>ন্তি সঙ্ঘেন সম্মতং উপসম্পন্নং। ‘‘সঙ্ঘেন অসম্মত’’ন্তি এত্থ ন অপলোকনকম্মেন অসম্মতং, কম্মৰাচায পন অসম্মতন্তি আহ ‘‘কম্মৰাচাযা’’তিআদি। দ্বে তযো হুত্বা কম্মৰাচায সম্মনিতুমসক্কুণেয্যত্তা অসম্মতন্তি চ দস্সেন্তো আহ ‘‘যত্রা’’তিআদি। <span class="bld">যত্রা</span>তি যস্মিং ৰিহারে। ‘‘অনুপসম্পন্নং সঙ্ঘেন সম্মত’’ন্তি এত্থ অনুপসম্পন্নস্স সম্মুতিযো দাতুমসক্কুণেয্যত্তা পুব্বৰোহারৰসেন সম্মতন্তি ৰুত্তন্তি দস্সেন্তো আহ ‘‘কিঞ্চাপী’’তিআদি। <span class="bld">ত</span>ন্তি অনুপসম্পন্নভাৰে ঠিতং। <span class="bld">ব্যত্তস্সা</span>তি ৰিযত্তস্স। সঙ্ঘেন ৰা কতোতি যোজনাতি। ততিযং।</p>
<p class="subhead">৪. পঠমসেনাসনসিক্খাপদং</p>
<p class="bodytext"><a name="para108"></a><span class="paranum">১০৮</span>. চতুত্থে হিমমেৰ হিমন্তো, হিমন্তে নিযুত্তো <span class="bld">হেমন্তিকো,</span> কালোতি আহ ‘‘হেমন্তকালে’’তি। ওতাপেন্তা পক্কমিংসূতি সম্বন্ধো। কালসদ্দস্স সম্বন্ধিসদ্দত্তা সম্বন্ধাপেক্খোতি আহ ‘‘যস্স কস্সচী’’তি। <span class="bld">হিমৰস্সেনা</span>তি হিমেন চ ৰস্সেন চ।</p>
<p class="bodytext"><a name="para110"></a><span class="paranum">১১০</span>. ‘‘ৰস্সিকো’’তি ন সঙ্কেতাতি <span class="bld">অৰস্সিকসঙ্কেতা</span>। ‘‘অট্ঠ মাসে’’তি সামঞ্ঞতো ৰুত্তেপি ‘‘অৰস্সিকসঙ্কেতে’’তি ৰিসেসিতত্তা হেমন্তিকগিম্হিকমাসাযেৰ গহেতব্বাতি আহ ‘‘চত্তারো হেমন্তিকে’’তিআদি। <span class="bld">যত্থা</span>তি যস্মিং রুক্খে। ন ঊহদন্তীতি সম্বন্ধো। ‘‘কাকা ৰা’’তি এত্থ ৰাসদ্দো সম্পিণ্ডনত্থো। তেনাহ ‘‘অঞ্ঞে ৰা সকুন্তা’’তি। <span class="bld">তস্মা</span>তি যস্মা অনুজানাতি, তস্মা। <span class="bld">যত্থা</span>তি যস্মিং রুক্খে, ৰিস্সমিত্বা গচ্ছন্তীতি যোজনা। <span class="bld">যস্মি</span>ন্তি রুক্খে, কত্বা ৰসন্তীতি যোজনা। অট্ঠ মাসে এৰাতি সম্ভৰতো আহ ‘‘যেসু জনপদেসূ’’তিআদি <a name="V1.0023"></a>। <span class="bld">তেসুপী</span>তি জনপদেসুপি। অৰস্সিকসঙ্কেতে এৰাতি সম্ভৰতো আহ ‘‘যত্থা’’তিআদি। <span class="bld">যত্থা</span>তি যেসু <a name="M0.0027"></a> জনপদেসু। ‘‘ৰিগতৰলাহকং ৰিসুদ্ধং নভং হোতী’’তি ইমিনা সচে অৰিগতৰলাহকং অৰিসুদ্ধং নভং হোতি, নিক্খিপিতুং ন ৰট্টতীতি দীপেতি। ‘‘এৰরূপে কালে’’তি পদং ‘‘নিক্খিপিতুং ৰট্টতী’’তি পদে আধারো।</p>
<p class="bodytext"><span class="bld">অব্ভোকাসিকেনাপী</span>তি অব্ভোকাসধুতঙ্গযুত্তেনাপি। পিসদ্দো রুক্খমূলিকস্স অপেক্খকো। ৰত্তং ৰিত্থারেন্তো আহ ‘‘তস্স হী’’তিআদি। <span class="bld">তস্সা</span>তি অব্ভোকাসিকস্স। হিসদ্দো ৰিত্থারজোতকো। <span class="bld">তত্থেৰা</span>তি পুগ্গলিকমঞ্চকেযেৰ। সঙ্ঘিকং মঞ্চন্তি সম্বন্ধো। <span class="bld">ৰীতমঞ্চকো</span>তি ৰাযিতমঞ্চকো। <span class="bld">তস্মি</span>ন্তি ৰীতমঞ্চকে। পুরাণমঞ্চকো নস্সন্তোপি অনগ্ঘোতি আহ ‘‘পুরাণমঞ্চকো গহেতব্বো’’তি। চম্মেন অৰনহিতব্বোতি <span class="bld">ওনদ্ধো,</span> সো এৰ <span class="bld">ওনদ্ধকো</span>। গহেত্বা চ পন পঞ্ঞপেত্বা নিপজ্জিতুং ন ৰট্টতীতি যোজনা। <span class="bld">অসমযে</span>তি ৰস্সিকসঙ্খাতে অকালে। <span class="bld">চতুগ্গুণেনাপী</span>তি চতুপটলেনপি। ৰট্টন্তি ৰলাহকা আৰট্টন্তি অস্মিং সমযেতি ৰট্টুলো, সো এৰ ৰট্টলিকো, সত্তাহং ৰট্টলিকো, সত্তাহো ৰা ৰট্টলিকো <span class="bld">সত্তাহৰট্টলিকো,</span> সো আদি যেসং তানীতি সত্তাহৰট্টলিকাদীনি। আদিসদ্দেন সত্তাহতো ঊনাধিকানি গহেতব্বানি। <span class="bld">কাযানুগতিকত্তা</span>তি কাযং অনুগমকত্তা কাযসদিসত্তাতি অত্থো।</p>
<p class="bodytext"><span class="bld">পণ্ণকুটীসূ</span>তি পণ্ণেন ছাদিতকুটীসু। <span class="bld">সভাগভিক্খূন</span>ন্তি অত্তনা সভাগভিক্খূনং, সন্তিকন্তি সম্বন্ধো। অনোৰস্সকে ঠানেতি যোজনা। <span class="bld">লগ্গেত্বা</span>তি লম্বেত্বা, অযমেৰ ৰা পাঠো। ‘‘সম্মজ্জনি’’ন্তি পদং ‘‘গহেত্বা’’তি পদে অৰুত্তকম্মং, ‘‘ঠপেতব্বা’’তি পদে ৰুত্তকম্মং। <span class="bld">ধোৰিত্বা</span>তি সম্মজ্জনিং সুদ্ধং কত্বা। <span class="bld">উপোসথাগারাদীসূ</span>তিআদিসদ্দেন পরিৰেণাদীনি গহেতব্বানি।</p>
<p class="bodytext">যো পন ভিক্খু গন্তুকামো হোতি, তেনাতি যোজনা। <span class="bld">তত্থা</span>তি সালাযং। <span class="bld">যত্থ কত্থচী</span>তি যস্মিং কিস্মিঞ্চি ঠানে। <span class="bld">পাকতিকট্ঠানে</span>তি পকতিযা গহিতট্ঠানে। <span class="bld">তত্র তত্রেৰা</span>তি তেসু তেসু চেতিযঙ্গণাদীসুযেৰ <a name="M0.0028"></a>। <span class="bld">অসনসাল</span>ন্তি অসন্তি ভক্খন্তি অস্সং সালাযন্তি <span class="bld">অসনা,</span> অসনা চ সা সালা চেতি <span class="bld">অসনসালা,</span> ভোজনসালাতি অত্থো। <span class="bld">তত্রা</span>তি তস্স সম্মজ্জন্তস্স, তস্মিং ‘‘ৰত্তং জানিতব্ব’’ন্তি পাঠে ৰা। <span class="bld">মজ্ঝতো</span>তি পৰিত্ততো, সুদ্ধট্ঠানতোতি অত্থো। <span class="bld">পাদট্ঠানাভিমুখা</span>তি সম্মজ্জন্তস্স পাদট্ঠানং অভিমুখা। <span class="bld">ৰালিকা হরিতব্বা</span>তি পংসু চ ৰালিকা চ অপনেতব্বা। সম্মুঞ্চনীসলাকায পরং পেল্লেতব্বাতি অধিপ্পাযো। <span class="bld">বহী</span>তি সম্মজ্জিতব্বতলতো বহি।</p>
<p class="bodytext"><a name="para111"></a><span class="paranum">১১১</span>. <span class="bld">মসারকোতী</span>তি <a name="V1.0024"></a> এত্থ ইতিসদ্দো নামপরিযাযো, মসারকো নামাতি অত্থো। এৰং বুন্দিকাবদ্ধোতীতিআদীসুপি। পাদে মসিত্বা ৰিজ্ঝিত্বা তত্থ অটনিযো পৰেসেতব্বা এত্থাতি <span class="bld">মসারকো</span>। বুন্দো এৰ <span class="bld">বুন্দিকো,</span> পাদো, তস্মিং আবদ্ধা বন্ধিতা অটনী যস্সাতি <span class="bld">বুন্দিকাবদ্ধো</span>। কুল়ীরস্স পাদো ৰিয পাদো যস্সাতি <span class="bld">কুল়ীরপাদকো,</span> যথা কুল়ীরো ৰঙ্কপাদো হোতি, এৰং ৰঙ্কপাদোতি ৰুত্তং হোতি। আহচ্চ অঙ্গে ৰিজ্ঝিত্বা তত্থ পৰেসিতো পাদো যস্সাতি <span class="bld">আহচ্চপাদকো। আণি</span>ন্তি অগ্গখিলং। মঞ্চতি পুগ্গলং ধারেতীতি <span class="bld">মঞ্চো</span>। পীঠতি ৰিসমদুক্খং হিংসতীতি <span class="bld">পীঠং। পণৰো</span>তি একো তূরিযৰিসেসো, তস্স সণ্ঠানং কত্বাতি অত্থো। তঞ্হি এতরহি বুদ্ধপটিমস্স পল্লঙ্কসণ্ঠানং হোতি। <span class="bld">ত</span>ন্তি কোচ্ছং। করোন্তি কিরাতি সম্বন্ধো। <span class="bld">এত্থা</span>তি সেনাসনপরিভোগে। <span class="bld">হী</span>তি সচ্চং। <span class="bld">ত</span>ন্তি কোচ্ছং মহগ্ঘং হোতি, মহগ্ঘত্তা ভদ্দপীঠন্তিপি ৰুচ্চতি। <span class="bld">যেনা</span>তি যেন ভিক্খুনা। ‘‘থামমজ্ঝিমস্সা’’তি পদেন পমাণমজ্ঝিমং নিৰত্তেতি।</p>
<p class="bodytext"><span class="bld">এত্থা</span>তি ‘‘অনাপুচ্ছং ৰা গচ্ছেয্যা’’তি পদে। থেরো আণাপেতীতি যোজনা। <span class="bld">আণাপেতী</span>তি চ আণ-ধাতুযা এৰ পেসনসঙ্খাতস্স হেত্বত্থস্স ৰাচকত্তা ণাপেসদ্দো স্বত্থোৰ। <span class="bld">সো</span>তি দহরো। <span class="bld">তথা</span>তি যথা থেরেন ৰুত্তো, তথা কত্বাতি অত্থো। <span class="bld">তত্থা</span>তি দিৰাট্ঠানে, মঞ্চপীঠে ৰা। <span class="bld">ততো</span>তি ঠপনকালতো। পরিবুন্ধেতি হিং সেতীতি <span class="bld">পলিবোধো,</span> পরিসদ্দো উপসগ্গো, সো ৰিকারৰসেন অঞ্ঞথা জাতো। সো পলিবোধো অঞ্ঞত্থ আৰাসাদিকো, ইধ পন <a name="M0.0029"></a> সন্থরাপিতমঞ্চাদিকো। <span class="bld">সায</span>ন্তি সাযন্হে, ভুম্মত্থে চেতং উপযোগৰচনং। থেরো ভণতীতি সম্বন্ধো। <span class="bld">তত্থা</span>তি মঞ্চপীঠে। ‘‘বালো হোতী’’তি ৰত্বা তস্স অত্থং দস্সেন্তো আহ ‘‘অনুগ্গহিতৰত্তো’’তি। অনুগ্গহিতং ৰত্তং যেনাতি <span class="bld">অনুগ্গহিতৰত্তো,</span> থেরো। <span class="bld">তজ্জেতী</span>তি উব্বেজেতি। <span class="bld">তস্মি</span>ন্তি দহরে। <span class="bld">অস্সা</span>তি থেরস্স।</p>
<p class="bodytext"><span class="bld">আণত্তিক্খণেযেৰা</span>তি থেরস্স পেসনক্খণেযেৰ। দহরো ৰদতীতি যোজনা। ‘‘থেরো’’তি পদং ‘‘ৰত্বা গচ্ছতী’’তি পদদ্বযে কত্তা, ‘‘কারেতব্বো’’তি পদে কম্মং। নন্তি মঞ্চপীঠং, ‘‘পঞ্ঞপেত্বা’’তিপদমপেক্খিয এৰং ৰুত্তং। নন্তি দহরং ৰা। ‘‘ৰত্বা’’তি পদমপেক্খিয এৰং ৰুত্তং। <span class="bld">তত্থেৰা</span>তি মঞ্চপীঠেযেৰ। <span class="bld">অস্সা</span>তি থেরস্স। <span class="bld">তত্থা</span>তি দিৰাট্ঠানে। <span class="bld">ভোজনসালতো অঞ্ঞত্থ গচ্ছন্তো</span>তি ভোজনসালতো নিক্খমিত্বা মঞ্চপীঠপঞ্ঞাপনট্ঠানতো অঞ্ঞং ঠানং গচ্ছন্তো, থেরোতি যোজনা। <span class="bld">তত্থেৰা</span>তি দিৰাট্ঠানেযেৰ। <span class="bld">যত্রিচ্ছতী</span>তি যং ঠানং গন্তুমিচ্ছতীতি অত্থো। <span class="bld">অন্তরসন্নিপাতে</span>তি সকলং অহোরত্তং অসন্নিপাতেত্বা অন্তরে সন্নিপাতে সতীতি যোজনা।</p>
<p class="bodytext"><span class="bld">তত্থা</span>তি তস্মিং ঠানে। আগন্তুকা গণ্হন্তীতি সম্বন্ধো। <span class="bld">ততো</span>তি গণ্হনতো। <span class="bld">তেস</span>ন্তি আগন্তুকানং <a name="V1.0025"></a>। <span class="bld">যেহী</span>তি আৰাসিকো ৰা হোতু, আগন্তুকো ৰা, যেহি ভিক্খূহি। <span class="bld">তে</span>তি নিসিন্নকভিক্খূ। উদ্ধং পাল়িপাঠং সারেতি পৰত্তেতীতি <span class="bld">উস্সারকো</span>। ধম্মকথাযং সাধূতি <span class="bld">ধম্মকথিকো। তস্মি</span>ন্তি উস্সারকে ৰা ধম্মকথিকে ৰা। <span class="bld">অহোরত্ত</span>ন্তি অহো চ রত্তি চ অহোরত্তং, অচ্চন্তসংযোগপদং। <span class="bld">ইতরস্মি</span>ন্তি পঠমং নিসিন্নভিক্খুতো অঞ্ঞস্মিং ভিক্খুম্হীতি যোজনা। <span class="bld">অন্তোউপচারট্ঠেযেৰা</span>তি লেড্ডুপাতসঙ্খাতস্স উপচারস্স অন্তো ঠিতেযেৰ, অনাদরে চেতং ভুম্মং। <span class="bld">সব্বত্থা</span>তি আপত্তিৰারঅনাপত্তিৰারেসু।</p>
<p class="bodytext"><a name="para112"></a><span class="paranum">১১২</span>. চিমিলিকং ৰাতিআদীসু ৰিনিচ্ছযো এৰং ৰেদিতব্বোতি যোজনা। <span class="bld">ত</span>ন্তি চিমিলিকত্থরণং। উত্তরি অত্থরিতব্বন্তি <span class="bld">উত্তরত্থরণ</span>ন্তি দস্সেন্তো <a name="M0.0030"></a> আহ ‘‘উত্তরত্থরণং নামা’’তিআদি। <span class="bld">ভূমিয</span>ন্তি সুধাদিপরিকম্মেন অকতাযং পকতিভূমিযং। <span class="bld">চম্মখণ্ডো</span>তি এত্থ চম্মংযেৰ অন্তে খণ্ডত্তা ছিন্নত্তা চম্মখণ্ডোতি ৰুচ্চতি। ননু সীহচম্মাদীনি ন কপ্পন্তীতি আহ ‘‘অট্ঠকথাসু হী’’তিআদি। <span class="bld">হী</span>তি সচ্চং। <span class="bld">তস্মা</span>তি যস্মা ন দিস্সতি, তস্মা। <span class="bld">পরিহরণেযেৰা</span>তি অত্তনো সন্তকন্তি পরিচ্ছিন্দিত্বা, পুগ্গলিকন্তি ৰা পরিগ্গহেত্বা তং তং ঠানং হরণেযেৰ। পাদো পুঞ্ছীযতি সোধীযতি এতাযাতি <span class="bld">পাদপুঞ্ছনী</span>তি কত্বা রজ্জুপিলোতিকাযো পাদপুঞ্ছনীতি ৰুচ্চতীতি আহ ‘‘পাদপুঞ্ছনী নামা’’তিআদি। মযসদ্দলোপং কত্বা ফলকপীঠন্তি ৰুত্তন্তি আহ ‘‘ফলকপীঠং নাম ফলকমযং পীঠ’’ন্তি। ফলকঞ্চ পীঠঞ্চ <span class="bld">ফলকপীঠ</span>ন্তি ৰা দস্সেতুং ৰুত্তং ‘‘অথ ৰা’’তি। <span class="bld">এতেনা</span>তি ‘‘ফলকপীঠ’’ন্তি পদেন। ‘‘সঙ্গহিত’’ন্তি পদে করণং, কত্তা ৰা। <span class="bld">বীজনিপত্তক</span>ন্তি চতুরস্সবীজনীযেৰ সকুণপত্তসদিসত্তা বীজনিপত্তকং, সদিসত্থে কো। ‘‘অজ্ঝোকাসে’’তি পদং ‘‘পচিত্বা’’তি পদে আধারো। <span class="bld">অগ্গিসালায</span>ন্তি অগ্গিনা পচনসালাযং। <span class="bld">পব্ভারে</span>তি লেণসদিসে পব্ভারে। <span class="bld">যত্থা</span>তি যস্মিং ঠানে।</p>
<p class="bodytext"><span class="bld">যস্মি</span>ন্তি পুগ্গলে। ‘‘অত্তনো পুগ্গলিকমিৰ হোতী’’তি ইমিনা অনাপত্তীতি দস্সেতি।</p>
<p class="bodytext"><a name="para113"></a><span class="paranum">১১৩</span>. যো ভিক্খু ৰা লজ্জী হোতি, তথারূপং ভিক্খুং ৰা তি যোজনা। ‘‘লজ্জী হোতী’’তি ৰত্বা তস্স অত্থং দস্সেন্তো আহ ‘‘অত্তনো পলিবোধং ৰিয মঞ্ঞতী’’তি। <span class="bld">যো</span>তি আপুচ্ছকো ভিক্খু। ‘‘কেনচি উপদ্দুতং হোতী’’তি সঙ্খেপেন ৰুত্তমত্থং ৰিত্থারেন্তো আহ ‘‘সচেপি হী’’তিআদি। হিসদ্দো ৰিত্থারজোতকো। ৰুড্ঢতরো ভিক্খু গণ্হাতীতি সম্বন্ধো। <span class="bld">তং পদেস</span>ন্তি সেনাসনট্ঠপিতট্ঠানং। <span class="bld">আপদাসূ</span>তি ৰিপত্তীসূতি। চতুত্থং।</p>
<p class="subhead">৫. দুতিযসেনাসনসিক্খাপদং</p>
<p class="bodytext"><a name="para116"></a><span class="paranum">১১৬</span>. পঞ্চমে <a name="V1.0026"></a> <span class="bld">মঞ্চকভিসী</span>তি মঞ্চে অত্থরিতব্বো মঞ্চকো, সোযেৰ ভিসীতি মঞ্চকভিসি। এৰং পীঠকভিসিপি। পাৰারো কোজৰোতি দ্বেযেৰ পচ্চত্থরণন্তি ৰুত্তাতি আহ ‘‘পাৰারো’’তিআদি। <span class="bld">ৰুত্ত</span>ন্তি অট্ঠকথাসু <a name="M0.0031"></a> ৰুত্তং। <span class="bld">দুতিযাতিক্কমে</span>তি দুতিযপাদাতিক্কমে। <span class="bld">সেনাসনতো</span>তি সচে একং সেনাসনং হোতি, ততো। অথ বহূনি সেনাসনানি হোন্তি, সব্বপচ্ছিমসেনাসনতো। একো লেড্ডুপাতো সেনাসনস্স উপচারো হোতি, একো পরিক্খেপারহোতি আহ ‘‘দ্বে লেড্ডুপাতা’’তি।</p>
<p class="bodytext">সচে ভিক্খু, সামণেরো, আরামিকো চাতি তযো হোন্তি, ভিক্খুং অনাপুচ্ছিত্বা সামণেরো ৰা আরামিকো ৰা ন আপুচ্ছিতব্বো। অথ সামণেরো, আরামিকো চাতি দ্বে হোন্তি, সামণেরং অনাপুচ্ছিত্বা আরামিকোৰ ন আপুচ্ছিতব্বোতি দস্সেন্তো আহ ‘‘ভিক্খুম্হি সতী’’তিআদি। তীসুপি অসন্তেসু আপুচ্ছিতব্বৰিধিং দস্সেতুং ৰুত্তং ‘‘তস্মিম্পি অসতী’’তিআদি। <span class="bld">যেনা</span>তি উপাসকেন, ‘‘কারিতো’’তি পদে কত্তা। <span class="bld">তস্সা</span>তি ৰিহারসামিকস্স। তস্মিম্পি অসতি গন্তব্বন্তি যোজনা। <span class="bld">পাসাণেসূ</span>তি পাসাণফলকেসু। <span class="bld">সচে উস্সহতী</span>তি সচে সক্কোতি। উস্সহন্তেন ভিক্খুনা ঠপেতব্বন্তি যোজনা। <span class="bld">তেপী</span>তি উপাসকাপি, ন সম্পটিচ্ছন্তীতি সম্বন্ধো। <span class="bld">তত্থা</span>তি দারুভণ্ডাদীসু।</p>
<p class="bodytext">পরিচ্ছেদাকারেন ৰেণীযতি দিস্সতীতি <span class="bld">পরিৰেণং</span>। ‘‘অথ খো’’তি পদং ‘‘ৰেদিতব্ব’’ন্তি পদে অরুচিলক্খণং। ‘‘আসন্নে’’তি ইমিনা উপচারসদ্দস্স উপট্ঠানত্থঅঞ্ঞরোপনত্থে নিৰত্তেতি। যস্মা ৰম্মিকরাসিযেৰ হোতি, তস্মাতি যোজনা। উপচিনন্তীতি <span class="bld">উপচিকা,</span> তাহি নিমিত্তভূতাহি পলুজ্জতি নস্সতীতি অত্থো। <span class="bld">সেনাসন</span>ন্তি ৰিহারং। <span class="bld">খাযিতু</span>ন্তি খাদিতুং, অযমেৰ ৰা পাঠো। <span class="bld">ত</span>ন্তি মঞ্চপীঠং। মঞ্চপীঠং ৰিহারে অপঞ্ঞপেত্বা ৰিহারূপচারে পঞ্ঞাপনস্স ৰিসেসফলং দস্সেতুং আহ ‘‘ৰিহারূপচারে পনা’’তিআদি। ৰিহারূপচারে পঞ্ঞপিতন্তি সম্বন্ধো।</p>
<p class="bodytext"><a name="para118"></a><span class="paranum">১১৮</span>. ‘‘গচ্ছন্তেনা’’তি পদং ‘‘গন্তব্ব’’ন্তি পদে কত্তা। <span class="bld">তথেৰা</span>তি যথা পুরিমভিক্খু করোতি, তথেৰ। ৰসন্তেন ভিক্খুনা পটিসামেতব্বন্তি যোজনা। <span class="bld">রত্তিট্ঠান</span>ন্তি রত্তিং ৰসনট্ঠানং।</p>
<p class="bodytext">যা দীঘসালা ৰা যা পণ্ণসালা ৰা উপচিকানং উট্ঠানট্ঠানং হোতি, ততোতি যোজনা। <span class="bld">তস্মি</span>ন্তি <a name="V1.0027"></a> দীঘসালাদিকে। <span class="bld">হী</span>তি সচ্চং <a name="M0.0032"></a>, যস্মা ৰা, সন্তিট্ঠন্তীতি সম্বন্ধো। <span class="bld">সিলুচ্চযো</span>তি পব্বতো, তস্মিং লেণং <span class="bld">সিলুচ্চযলেণং,</span> পব্বতগুহাতি অত্থো। <span class="bld">উপচিকাসঙ্কা</span>তি উপচিকানং উট্ঠানট্ঠানন্তি আসঙ্কা। <span class="bld">ততো</span>তি পাসাণপিট্ঠিযং ৰা পাসাণথম্ভেসু ৰা কতসেনাসনাদিতো। আগন্তুকো যো ভিক্খু অনুৰত্তন্তো ৰসতীতি সম্বন্ধো। <span class="bld">সো</span>তি আগন্তুকো ভিক্খু। পুন <span class="bld">সো</span>তি আগন্তুকো ভিক্খুযেৰ। <span class="bld">ততো</span>তি গহেত্বা ইস্সরিযেন ৰসনতো। <span class="bld">উভোপী</span>তি আৰাসিকোপি আগন্তুকোপি দ্বে ভিক্খূ। <span class="bld">তেসূ</span>তি দ্বীসু তীসু। <span class="bld">পচ্ছিমস্সা</span>তি সব্বপচ্ছিমস্স। <span class="bld">আভোগেনা</span>তি আভোগমত্তেন মুত্তি নত্থি, আপুচ্ছিতব্বমেৰাতি অধিপ্পাযো। <span class="bld">অঞ্ঞতো</span>তি অঞ্ঞাৰাসতো। <span class="bld">অঞ্ঞত্রা</span>তি অঞ্ঞস্মিং আৰাসে। <span class="bld">তত্থেৰা</span>তি আনীতাৰাসেযেৰ। <span class="bld">তেনা</span>তি ৰুড্ঢতরেন, ‘‘সম্পটিচ্ছিতে’’তি পদে কত্তা। <span class="bld">সম্পটিচ্ছিতে</span>তি ৰুড্ঢতরেন সম্পটিচ্ছিতেপি ইতরস্স গন্তুং ৰট্টতি আপুচ্ছিতত্তাতি ৰদন্তি। <span class="bld">নট্ঠং ৰা</span>তি নট্ঠে ৰা সেনাসনে সতি গীৰা ন হোতীতি যোজনা। <span class="bld">অঞ্ঞস্সা</span>তি অৰিস্সাসিকপুগ্গলস্স। <span class="bld">নট্ঠানী</span>তি নট্ঠেসু মঞ্চপীঠেসু সন্তেসু।</p>
<p class="bodytext">ৰুড্ঢতরো ভিক্খু চ ইস্সরিযো চ যক্খো চ সীহো চ ৰাল়মিগো চ কণ্হসপ্পো চ <span class="bld">ৰুড্ঢ…পে॰… কণ্হসপ্পা,</span> তে আদযো যেসং তেতি <span class="bld">ৰুড্ঢ…পে॰… কণ্হসপ্পাদযো,</span> তেসু। আদিসদ্দেন পেতাদযো সঙ্গণ্হাতি। <span class="bld">যত্থা</span>তি যস্মিং ঠানে। <span class="bld">অস্সা</span>তি ভিক্খুনো। ‘‘পলিবুদ্ধো’’তি পদস্স অত্থং দস্সেতুং ৰুত্তং ‘‘উপদ্দুতো’’তি। পঞ্চমং।</p>
<p class="subhead">৬. অনুপখজ্জসিক্খাপদং</p>
<p class="bodytext"><a name="para119"></a><span class="paranum">১১৯</span>. ছট্ঠে <span class="bld">রূম্ভিত্বা</span>তি নিৰারেত্বা, আৰরণং কত্বাতি অত্থো। <span class="bld">ৰস্সগ্গেনা</span>তি ৰস্সগণনায। <span class="bld">অনুপখজ্জা</span>তি এত্থ খদ হিংসাযন্তি ধাতুপাঠেসু (সদ্দনীতিধাতুমালাযং ১৫ দকারন্তধাতু) ৰুত্তত্তা খদসদ্দো হিংসত্থো হোতি। অনুসমীপং উপগন্ত্বা খদনং হিং সনং নাম অনুসমীপং পৰিসনমেৰাতি দস্সেন্তো আহ ‘‘অনুপৰিসিত্বা’’তি।</p>
<p class="bodytext"><a name="para120"></a><span class="paranum">১২০</span>. ‘‘জান’’ন্তি <a name="M0.0033"></a> এত্থ জাননাকারং দস্সেতুং ৰুত্তং ‘‘অনুট্ঠাপনীযো অয’’ন্তি। <span class="bld">তেনেৰা</span>তি জাননহেতুনা এৰ। <span class="bld">অস্সা</span>তি ‘‘জান’’ন্তিপদস্স। <span class="bld">হী</span>তি ৰিত্থারজোতকো। সঙ্ঘো পন দেতীতি সম্বন্ধো। <span class="bld">যস্সা</span>তি ৰুড্ঢাদীসু অঞ্ঞতরস্স। <span class="bld">এত্থা</span>তি ৰুড্ঢগিলানাদীসু। গিলানস্সপি দেতীতি যোজনা। ‘‘গিলানো’’তি পদং ‘‘ন পীল়েতব্বো, অনুকম্পিতব্বো’’তিপদদ্বযে ৰুত্তকম্মং। ‘‘কামঞ্চা’’তি পদস্স অনুগ্গহত্থজোতকত্তা পনসদ্দো গরহত্থজোতকো।</p>
<p class="bodytext"><a name="para121"></a><span class="paranum">১২১</span>. মঞ্চপীঠানং <a name="V1.0028"></a> উপচারো নামাতি সম্বন্ধো। <span class="bld">যতো</span>তি যতো কুতোচি ঠানতো। যাৰ মঞ্চপীঠং অত্থি, তাৰ উপচারো নামাতি যোজনা। তস্মিং উপচারে ঠিতস্স ভিক্খুনো উপচারেতি সম্বন্ধো।</p>
<p class="bodytext">‘‘অভিনিসীদতি ৰা অভিনিপজ্জতি ৰা’’তি এত্থ ৰাসদ্দস্স অনিযমৰিকপ্পত্থং দস্সেতুং ৰুত্তং ‘‘অভিনিসীদনমত্তেনা’’তিআদি।</p>
<p class="bodytext"><a name="para122"></a><span class="paranum">১২২</span>. <span class="bld">ইতো</span>তি ৰারতো। <span class="bld">ইধা</span>তি ইমস্মিং পাচিত্তিযৰারে। যথা ৰুত্তো, এৰন্তি সম্বন্ধো। <span class="bld">সব্বত্থেৰা</span>তি সব্বেসু এৰ ৰিহারপরিৰেণেসু। <span class="bld">অস্সা</span>তি ৰিসভাগপুগ্গলস্স। <span class="bld">ইধাপী</span>তি ইমস্মিম্পি সিক্খাপদে। <span class="bld">তত্থা</span>তি ৰিস্সাসিকপুগ্গলে।</p>
<p class="bodytext"><a name="para123"></a><span class="paranum">১২৩</span>. পাল়িযং ‘‘আপদাসূ’’তিপদং ‘‘পৰিসতী’’তি অজ্ঝাহারপদেন সম্বন্ধিতব্বন্তি আহ ‘‘আপদাসূতিআদী’’তি। ছট্ঠং।</p>
<p class="subhead">৭. নিক্কড্ঢনসিক্খাপদং</p>
<p class="bodytext"><a name="para126"></a><span class="paranum">১২৬</span>. সত্তমে যে পাসাদা ৰা যানি ৰা চতুস্সালানীতি যোজনা। চতস্সো ভূমিযো এতেসন্তি <span class="bld">চতুভূমকা</span>। এৰং পঞ্চভূমকা। <span class="bld">কোট্ঠকানী</span>তি দ্বারকোট্ঠকানি। ‘‘পাসাদা’’তিপদমপেক্খিয ৰুত্তং ‘‘যে’’তিপদং, ‘‘চতুস্সালানী’’তিপদে অপেক্খিতে ‘‘যানী’’তি লিঙ্গৰিপল্লাসো হোতি। সেনাসনেসু একেন পযোগেন বহুকে দ্বারে ভিক্খুং অতিক্কামেতীতি সম্বন্ধো। নানাপযোগেহি নানাদ্বারে ভিক্খুং অতিক্কামেন্তস্সাতি যোজনা। ‘‘দ্বারগণনাযা’’তিইমিনা পযোগগণনাযাতিপি অত্থং ঞাপেতি অত্থতো পাকটত্তা। <span class="bld">অনামসিত্বা</span>তি অছুপিত্বা।</p>
<p class="bodytext"><span class="bld">এত্তকানী</span>তি <a name="M0.0034"></a> এতপমাণানি। <span class="bld">তস্সা</span>তি নিক্কড্ঢিযমানস্স ভিক্খুস্স। <span class="bld">গাল়্হ</span>ন্তি দল়্হং।</p>
<p class="bodytext"><a name="para127"></a><span class="paranum">১২৭</span>. <span class="bld">ইধাপী</span>তি ইমস্মিম্পি সিক্খাপদে। <span class="bld">পি</span>সদ্দো পুরিমসিক্খাপদাপেক্খো। <span class="bld">সব্বত্থা</span>তি সব্বেসু সিক্খাপদেসু। <span class="bld">যত্রা</span>তি যস্মিং সিক্খাপদে।</p>
<p class="bodytext"><a name="para128"></a><span class="paranum">১২৮</span>. <span class="bld">সো</span>তি ভণ্ডনকারককলহকারকো ভিক্খু। <span class="bld">হী</span>তি সচ্চং, যস্মা ৰা। <span class="bld">পক্খ</span>ন্তি অত্তনো <a name="V1.0029"></a> পক্খং। নিক্কড্ঢিযমানপুগ্গলপক্খে উম্মত্তকস্স নিক্কড্ঢতি ৰা নিক্কড্ঢাপেতি ৰাতি সম্বন্ধিতব্বং। নিক্কড্ঢকপুগ্গলপক্খে উম্মত্তকস্স অনাপত্তীতি সম্বন্ধিতব্বন্তি। সত্তমং।</p>
<p class="subhead">৮. ৰেহাসকুটিসিক্খাপদং</p>
<p class="bodytext"><a name="para129"></a><span class="paranum">১২৯</span>. অট্ঠমে অচ্ছন্নতলত্তা উপরি ৰেহাসো এতিস্সাতি <span class="bld">উপরিৰেহাসা,</span> সা চ সা কুটি চেতি <span class="bld">উপরিৰেহাসকুটী</span>তি দস্সেন্তো আহ ‘‘উপরিঅচ্ছন্নতলাযা’’তি। তস্সা কুটিযা সরূপং দস্সেতুং ৰুত্তং ‘‘দ্বিভূমিককুটিযা ৰা’’তিআদি। ‘‘মঞ্চ’’ন্তি পদং ‘‘অভী’’তিউপসগ্গেন সম্বন্ধিতব্বন্তি আহ ‘‘অভিভৰিত্বা’’তি। ‘‘নিসীদতী’’তি কিরিযাপদেন ৰা যোজেতব্বোতি আহ ‘‘ভুম্মত্থে ৰা’’তিআদি। <span class="bld">এত</span>ন্তি ‘‘মঞ্চ’’ন্তিপদে এতং ৰচনং উপযোগৰচনং। অথ ৰা <span class="bld">এত</span>ন্তি ‘‘মঞ্চ’’ন্তিপদং উপযোগৰচনৰন্তং। এত্থ চ পচ্ছিমসম্বন্ধে অভীত্যূপসগ্গো পদালঙ্কারমত্তো পদৰিভূসনমত্তোতি আহ ‘‘অভীতি ইদং পনা’’তিআদি। <span class="bld">পদসোভণত্থ</span>ন্তি পদস্স অলঙ্কারত্থং ৰিভূসনত্থং পদস্স ফুল্লিতত্থন্তি অধিপ্পাযো। <span class="bld">নিপতিত্বা</span>তি এত্থ নীত্যূপসগ্গো ধাত্বত্থানুৰত্তকোতি আহ ‘‘পতিত্বা’’তি। অথ ৰা নিক্খন্তত্থৰাচকোতি আহ ‘‘নিক্খমিত্বা ৰা’’তি। ইমিনা নীত্যূপসগ্গস্স ধাত্বত্থৰিসেসকতং দীপেতি, নিক্খন্তো হুত্বা পতিত্বাতি অত্থো। <span class="bld">হী</span>তি যস্মা। <span class="bld">আণী</span>তি অগ্গখীলা।</p>
<p class="bodytext"><a name="para131"></a><span class="paranum">১৩১</span>. যা কুটি সীসং ন ঘট্টেতি, সা <span class="bld">অসীসঘট্টা</span> নামাতি যোজনা। ‘‘পমাণমজ্ঝিমস্সা’’তিইমিনা থামমজ্ঝিমং নিৰত্তেতি। <span class="bld">সব্বহেট্ঠিমাহী</span>তি <a name="M0.0035"></a> সব্বেসং দব্বসম্ভারানং হেট্ঠা ঠিতাহি। <span class="bld">তুলাহী</span>তি গেহথম্ভানমুপরি ৰিত্থারৰসেন ঠিতেহি কট্ঠৰিসেসেহি। ইমিনা অট্ঠকথাৰচনেন চ তুলায সরূপং পাকটং। কেচি পন তুলায সরূপং অঞ্ঞথা ৰদন্তি। <span class="bld">এতেনা</span>তি ‘‘মজ্ঝিমস্স পুরিসস্স অসীসঘট্টা’’তিৰচনেন দস্সিতা হোতীতি সম্বন্ধো। <span class="bld">হী</span>তি সচ্চং। যা কাচি কুটি ৰুচ্চতীতি যোজনা। <span class="bld">উপরী</span>তি দ্বিভূমিককুটিযং ভূমিতো উপরি ভূমিযং। <span class="bld">অচ্ছন্নতলা</span>তি অনুল্লোচতলা, অৰিতানতলাতি অত্থো। <span class="bld">ইধ পনা</span>তি ইমস্মিং পন সিক্খাপদে।</p>
<p class="bodytext"><a name="para133"></a><span class="paranum">১৩৩</span>. <span class="bld">হী</span>তি সচ্চং, যস্মা ৰা। <span class="bld">যায</span>ন্তি যা অযং কুটি। <span class="bld">তত্থা</span>তি তস্সং সীসঘট্টকুটিযং। অনোণতেন ভিক্খুনাতি যোজনা। <span class="bld">যস্সা</span>তি কুটিযা। <span class="bld">অপরিভোগ</span>ন্তি ন পরিভুঞ্জিতব্বং, ন পরিভুঞ্জনারহন্তি অত্থো। <span class="bld">পতাণী</span>তি পতনস্স নিৰারণা আণি অগ্গখীলা। সা হি আবন্ধং নযতি পৰত্তেতীতি <span class="bld">আণী</span>তি ৰুচ্চতি। <span class="bld">যত্থা</span>তি যস্মিং মঞ্চপীঠে <a name="V1.0030"></a>। <span class="bld">ন নিপ্পতন্তী</span>তি নিক্খন্তো হুত্বা ন পতন্তি। <span class="bld">আহচ্চপাদকে</span>তি অঙ্গে আহনিত্বা ৰিজ্ঝিত্বা তত্থ পৰেসিতপাদকে। <span class="bld">নাগদন্তকাদীসূ</span>তি নাগস্স দন্তো ৰিযাতি নাগদন্তকো, সদিসত্থে কো, সো আদি যেসং তেতি নাগদন্তকাদযো, তেসু। আদিসদ্দেন ভিত্তিখীলাদযো সঙ্গণ্হাতীতি। অট্ঠমং।</p>
<p class="subhead">৯. মহল্লকৰিহারসিক্খাপদং</p>
<p class="bodytext"><a name="para135"></a><span class="paranum">১৩৫</span>. নৰমে <span class="bld">পিট্ঠসঙ্ঘাটস্সা</span>তি দ্বারবাহায। সা হি পিট্ঠে দ্বিন্নং কৰাটানং সং একতো ঘাটো ঘটনং সমাগমো এতস্সত্থীতি পিট্ঠসঙ্ঘাটোতি ৰুচ্চতি। কুরুন্দিযং ৰুত্তন্তি সম্বন্ধো। মহাঅট্ঠকথাযং ৰুত্তন্তি যোজনা। <span class="bld">ত</span>ন্তি মহাঅট্ঠকথায ৰুত্তৰচনং। এৰং ‘‘তদেৰা’’তি এত্থাপি। <span class="bld">হী</span>তি সচ্চং, যস্মা ৰা। <span class="bld">ভগৰতাপী</span>তি ন মহাঅট্ঠকথাচরিযেহি এৰ ৰুত্তং, অথ খো ভগৰতাপি কতোতি যোজনা। দ্বারবন্ধেন অগ্গল়স্স অৰিনাভাৰতো ‘‘অগ্গল়ট্ঠপনাযা’’তি ৰুত্তেপি অগ্গল়েন সহ দ্বারবন্ধট্ঠপনাযাতি অত্থোৰ গহেতব্বোতি আহ ‘‘সকৰাটকদ্বারবন্ধট্ঠপনাযা’’তি। <span class="bld">অগ্গল়ো</span>তি কৰাটফলকো। <span class="bld">ইমমেৰত্থ</span>ন্তি <a name="M0.0036"></a> মযা ৰুত্তং ইমং এৰ অত্থং সন্ধাযাতি সম্বন্ধো। <span class="bld">এত্থা</span>তি ‘‘অগ্গল়ট্ঠপনাযা’’তিৰচনে। <span class="bld">অধিপ্পাযো</span>তি ভগৰতো অভিসন্ধি। <span class="bld">হি-</span>সদ্দো ৰিত্থারজোতকো। <span class="bld">কম্পতী</span>তি ভুসং কম্পতি। <span class="bld">চলতী</span>তি ঈসং চলতি। <span class="bld">তেনা</span>তি তেন সিথিলপতনহেতুনা। মাতিকাযং, পদভাজনীযঞ্চ ‘‘অগ্গল়ট্ঠপনাযা’’তিপদস্স সম্বন্ধাভাৰতো তস্স সম্বন্ধং দস্সেতুং ৰুত্তং ‘‘তত্থা’’তিআদি। তত্থ <span class="bld">তত্থা</span>তি ‘‘অগ্গল়ট্ঠপনাযা’’তিৰচনে ন ৰুত্তন্তি সম্বন্ধো। অত্থস্স কারণস্স উপ্পত্তি অত্থুপ্পত্তি, সাযেৰ <span class="bld">অট্ঠুপ্পত্তী</span>তি ৰুচ্চতি ত্থকারস্স ট্ঠকারং কত্বা। অধিকারতো দট্ঠব্বোতি যোজনা।</p>
<p class="bodytext">যং পন ৰচনং ৰুত্তন্তি সম্বন্ধো। <span class="bld">যস্সা</span>তি মহাৰিহারস্স। <span class="bld">উপরী</span>তি দ্বারতো উপরি। <span class="bld">তীসু দিসাসূ</span>তি উভোসু পস্সেসু, উপরীতি তীসু দিসাসু। <span class="bld">তত্রাপী</span>তি খুদ্দকে ৰিহারেপি। <span class="bld">সা</span>তি ভিত্তি। <span class="bld">অপরিপূরউপচারাপী</span>তি সমন্তা কৰাটপমাণেন অপরিপূরউপচারাপি। <span class="bld">উক্কট্ঠপরিচ্ছেদেনা</span>তি উক্কংসপমাণেন। হত্থপাসতো অতিরেকং ন লিম্পিতব্বোতি অধিপ্পাযো। তীসু দিসাসু এৰ লিম্পিতব্বো ন হোতি, লেপোকাসে সতি অধোভাগেপি লিম্পিতব্বোতি আহ ‘‘সচে পনস্সা’’তিআদি। <span class="bld">অস্সা</span>তি ৰিহারস্স। আলোকং সন্ধেন্তি পিদহন্তীতি <span class="bld">‘‘আলোকসন্ধী’’</span>তি ৰুত্তে ৰাতপানকৰাটকাযেৰাতি দস্সেন্তো আহ ‘‘ৰাতপানকৰাটকা ৰুচ্চন্তী’’তি। ৰাতং পিৰতীতি <span class="bld">ৰাতপানং,</span> দ্বারং, তস্মিং ঠিতা কৰাটকা <span class="bld">ৰাতপানকৰাটকা। তে</span>তি ৰাতপানকৰাটকা পহরন্তীতি সম্বন্ধো। <span class="bld">এত্থা</span>তি আলোকসন্ধিম্হি। <span class="bld">সব্বদিসাসূ</span>তি উভোসু পস্সেসু, হেট্ঠা, উপরীতি <a name="V1.0031"></a> চতূসু দিসাসু। ‘‘তস্মা’’তিপদং ‘‘লিম্পিতব্বো ৰা লেপাপেতব্বো ৰা’’তিপদদ্বযে হেতু। <span class="bld">এত্থা</span>তি ‘‘আলোকসন্ধিপরিকম্মাযা’’তিপদে।</p>
<p class="bodytext"><span class="bld">ইমিনা</span>তি সেতৰণ্ণাদিনা। <span class="bld">সব্বমেত</span>ন্তি এতং সব্বং সেতৰণ্ণাদিকং।</p>
<p class="bodytext"><span class="bld">য</span>ন্তি কিচ্চং। কত্তব্বং কিচ্চন্তি সম্বন্ধো। সদ্দন্তরব্যৰহিতোপি দ্বত্তিসদ্দো পরিযাযসদ্দেন সমাসো হোতীতি আহ ‘‘ছদনস্স দ্বত্তিপরিযায’’ন্তি। দ্বে ৰা তযো ৰা পরিযাযা সমাহটাতি <span class="bld">দ্বত্তিপরিযাযং</span> <a name="M0.0037"></a>, সমাহারে দিগু, তিসদ্দে পরে দ্বিস্স অকারো হোতি। <span class="bld">পরিক্খেপো</span>তি অনুক্কমেন পরিক্খেপো। অপত্যূপসগ্গস্স পটিসেধৰাচকত্তা ‘‘অহরিতে’’তি ৰুত্তং। <span class="bld">এত্থা</span>তি ‘‘অপহরিতে’’তি পদে। ‘‘হরিত’’ন্তি ইমিনা অধিপ্পেতন্তি সম্বন্ধো। আদিকপ্পকালে অপরণ্ণতো পুব্বে পৰত্তং অন্নং <span class="bld">পুব্বণ্ণং,</span> অপরস্মিং পুব্বণ্ণতো পচ্ছা পৰত্তং অন্নং <span class="bld">অপরণ্ণং,</span> নকারদ্বযস্স ণকারদ্বযং কত্বা। <span class="bld">তেনেৰা</span>তি অধিপ্পেতত্তা এৰ।</p>
<p class="bodytext"><span class="bld">ৰুত্ত</span>ন্তি ৰপিতং, যথা ‘‘সুমেধভূতো ভগৰা’’তিএত্থ বোধিং অসম্পত্তোপি বোধিসত্তো সুমেধভূতো ‘‘ভগৰা’’তি ৰুচ্চতি অৰস্সম্ভাৰিযত্তা, এৰং হরিতং অসম্পত্তম্পি খেত্তং ‘‘হরিত’’ন্তি ৰুচ্চতি অৰস্সম্ভাৰিযত্তাতি অত্থং দস্সেতি ‘‘যস্মিম্পি খেত্তে’’তিআদিনা।</p>
<p class="bodytext"><span class="bld">অহরিতেযেৰা</span>তি হরিতৰিরহে এৰ খেত্তেতি যোজনা। <span class="bld">তত্রাপী</span>তি অহরিতখেত্তেপি। ‘‘পিট্ঠিৰংসস্সা’’তিপদং ‘‘পস্সে’’তিপদে সাম্যত্থছট্ঠী, ইমিনা পকতিগেহং দস্সেতি। ‘‘কূটাগারকণ্ণিকাযা’’তিপদং ‘‘উপরি, থূপিকাযা’’তিপদে সাম্যত্থছট্ঠী, ইমিনা এককূটযুত্তে মাল়াদিকে দস্সেতি। ঠিতং ভিক্খুন্তি সম্বন্ধো। নিসিন্নকং যংকঞ্চি জনন্তি যোজনা। <span class="bld">তস্সা</span>তি ঠিতট্ঠানস্স। <span class="bld">অন্তো</span>তি অব্ভন্তরে, <span class="bld">হি</span> যস্মা <span class="bld">অযং</span> ওকাসো পতনোকাসোতি যোজনা।</p>
<p class="bodytext"><a name="para136"></a><span class="paranum">১৩৬</span>. <span class="bld">ছাদিতং নামা</span>তি এত্থ ছাদিতসদ্দো ভাৰত্থো হোতি, তেনাহ ‘‘ছাদন’’ন্তি। <span class="bld">উজুকমেৰা</span>তি ছদনুট্ঠাপনতো উদ্ধং উজুকং এৰ। <span class="bld">ত</span>ন্তি ছাদনং। <span class="bld">অপনেত্বাপী</span>তি নাসেত্বাপি। <span class="bld">তস্মা</span>তি যস্মা লব্ভতি, তস্মা, পক্কমিতব্বন্তি সম্বন্ধো। <span class="bld">পরিক্খেপেনা</span>তি পরিৰারেন ছাদেন্তস্সাতি যোজনা। <span class="bld">ইধাপী</span>তি পরিযাযছাদনেপি অধিট্ঠহিত্বাতি সম্বন্ধো। <span class="bld">তুণ্হীভূতেনা</span>তি তুণ্হীভূতো হুত্বা। <span class="bld">ছদনুপরী</span>তি ছদনস্স উপরি। <span class="bld">হী</span>তি সচ্চং। ‘‘ততো চে উত্তরি’’ন্তি এত্থ ততো দ্বত্তিপরিযাযতো উপরীতি দস্সেন্তো আহ ‘‘তিণ্ণং মগ্গানং ৰা’’তিআদি।</p>
<p class="bodytext"><a name="para137"></a><span class="paranum">১৩৭</span>. করেন <a name="V1.0032"></a> <a name="M0.0038"></a> হত্থেন লুনিতব্বো, ছিন্দিতব্বো, লাতব্বো গহেতব্বোতি ৰা <span class="bld">করল়ো</span>তি কতে অত্থপকরণাদিতো তিণমুট্ঠি এৰাতি আহ ‘‘তিণমুট্ঠিয’’ন্তি। নৰমং।</p>
<p class="subhead">১০. সপ্পাণকসিক্খাপদং</p>
<p class="bodytext"><a name="para140"></a><span class="paranum">১৪০</span>. দসমে <span class="bld">‘‘জান’’</span>ন্তি গচ্ছন্তাদিগণোতি আহ ‘‘জানন্তো’’তি। সং ৰিজ্জতি পাণো এত্থাতি <span class="bld">সপাণকং। এত</span>ন্তি উদকং। সযং জানন্তোপি পরেন জানাপেন্তোপি জানাতিযেৰ নামাতি আহ ‘‘যথা তথা ৰা’’তি। <span class="bld">সপাণকং উদক</span>ন্তি করণত্থে চেতং উপযোগৰচনং, তেনাহ ‘‘তেন উদকেনা’’তি। <span class="bld">পুব্বে</span>তি পথৰিখণনসিক্খাপদাদিকে।</p>
<p class="bodytext"><span class="bld">তত্থা</span>তি ‘‘সিঞ্চেয্য ৰা সিঞ্চাপেয্য ৰা’’তিপদে। <span class="bld">ধার</span>ন্তি সোতং। <span class="bld">মাতিকং পমুখ</span>ন্তি মাতিকং অভিমুখং। <span class="bld">তত্থ তত্থা</span>তি তস্মিং তস্মিং ঠানে। অঞ্ঞতো ঠানতো অঞ্ঞং ঠানং নেতীতি যোজনা। ‘‘সপাণকং উদক’’ন্তি সামঞ্ঞৰচনস্সপি ৰিসেসে অৰট্ঠানতো, ৰিসেসত্থিনা চ ৰিসেসস্স অনুপযোজিতব্বতো ইধ ৰিসেসউদকন্তি সন্ধাযভাসিতত্থং দস্সেন্তো আহ ‘‘ইদং পনা’’তিআদি। ইদং পন ন ৰুত্তন্তি সম্বন্ধো। <span class="bld">য</span>ন্তি উদকং ‘‘গচ্ছতী’’তিপদে কত্তা। <span class="bld">যত্থা</span>তি যস্মিং উদকেতি। দসমং।</p>
<p class="centered">ভূতগামৰগ্গো দুতিযো।</p>
<p class="title">৩. ওৰাদৰগ্গো</p>
<p class="subhead">১. ওৰাদসিক্খাপদ-অত্থযোজনা</p>
<p class="bodytext"><a name="para144"></a><span class="paranum">১৪৪</span>. ভিক্খুনিৰগ্গস্স পঠমে <span class="bld">তেস</span>ন্তি থেরানং। মহাকুলেহি নিক্খমিত্বা পব্বজিতাতি যোজনা। কুলধীতরো ৰিজ্জমানগুণং কথযন্তীতি <a name="M0.0039"></a> সম্বন্ধো। ‘‘ঞাতিমনুস্সান’’ন্তিপদং ‘‘কথযন্তী’’তিপদে সম্পদানং। <span class="bld">কুতো</span>তি কস্স থেরস্স সন্তিকাতি অত্থো। <span class="bld">তেস</span>ন্তি থেরানং গুণন্তি সম্বন্ধো। ‘‘কথেতু’’ন্তিপদমপেক্খিত্বা ‘‘ৰিজ্জমানগুণে’’তি ৰত্তব্বে অৰত্বা ‘‘ৰট্টন্তী’’তিপদমপেক্খিয <a name="V1.0033"></a> ‘‘ৰিজ্জমানগুণা’’তি ৰুত্তং। <span class="bld">হী</span>তি সচ্চং, যস্মা ৰা। <span class="bld">ততো</span>তি কথনকারণা অভিহরিংসূতি সম্বন্ধো। <span class="bld">তেনা</span>তি অভিহরণহেতুনা।</p>
<p class="bodytext"><span class="bld">তেস</span>ন্তি ছব্বগ্গিযানং। <span class="bld">তাসূ</span>তি ভিক্খুনীসু। ‘‘ভিক্খুনিযো’’তিপদং ‘‘উপসঙ্কমিত্বা’’তিপদে কম্মং। ছব্বগ্গিযানং ভিক্খুনীসু উপসঙ্কমনং লাভতণ্হায হোতি, ভিক্খুনীনং ছব্বগ্গীসু উপসঙ্কমনং চলচিত্ততায হোতীতি অঞ্ঞমঞ্ঞূপসঙ্কমন্তানং ৰিসেসো। তিরচ্ছানভূতা কথা <span class="bld">তিরচ্ছানকথা</span> নিরত্থককথাতি দস্সেন্তো আহ ‘‘তিরচ্ছানকথন্তী’’তি। <span class="bld">সগ্গমগ্গগমনেপী</span>তি পিসদ্দো মোক্খগমনে পন কা নাম কথাতি দস্সেতি। রাজানো আরব্ভ পৰত্তা কথা <span class="bld">রাজকথা</span>। আদিসদ্দেন চোরকথাদযো সঙ্গণ্হাতি।</p>
<p class="bodytext"><a name="para147"></a><span class="paranum">১৪৭</span>. <span class="bld">তে ভিক্খূ</span>তি ছব্বগ্গিযা ভিক্খূ ভৰেয্যুন্তি সম্বন্ধো। অদিট্ঠং সচ্চং যেহীতি <span class="bld">অদিট্ঠসচ্চা,</span> তেসং ভাৰো <span class="bld">অদিট্ঠসচ্চত্তং,</span> তস্মা অদিট্ঠসচ্চত্তা বন্ধিত্বাতি যোজনা। <span class="bld">নেস</span>ন্তি ছব্বগ্গিযানং। <span class="bld">অঞ্ঞেনেৰ উপাযেনা</span>তি অলদ্ধসম্মুতিতো অঞ্ঞেনেৰ লদ্ধসম্মুতিসঙ্খাতেন কারণেন কত্তুকামোতি সম্বন্ধো। <span class="bld">পরতো</span>তি পরস্মিং পচ্ছা, উপরীতি অত্থো। <span class="bld">করোন্তো ৰা</span>তি পরিবাহিরে করোন্তো এৰ হুত্বা আহাতি যোজনা। <span class="bld">হী</span>তি সচ্চং, যস্মা ৰা। যস্মা ন ভূতপুব্বানি, ইতি তস্মা পরিবাহিরং করোন্তো ৰাতি অত্থো।</p>
<p class="bodytext"><span class="bld">তত্থা</span>তি ‘‘অনুজানামী’’তিআদিৰচনে। <span class="bld">সীলৰা</span>তি এত্থ ৰন্তুসদ্দো পসংসত্থে চ অতিসযত্থে চ নিচ্চযোগত্থে চ হোতি। <span class="bld">তস্সা</span>তি লদ্ধসম্মুতিকস্স। <span class="bld">ত</span>ন্তি সীলং। পাতিমোক্খসংৰরসদ্দানং কম্মধারযভাৰং, তেহি চ সংৰুতসদ্দস্স তপ্পুরিসভাৰং দস্সেতুং ৰুত্তং ‘‘পাতিমোক্খোৰা’’তিআদি। তত্থ এৰসদ্দেন কম্মধারযভাৰং, এনসদ্দেন চ তপ্পুরিসভাৰং দস্সেতীতি দট্ঠব্বং।</p>
<p class="bodytext"><span class="bld">ৰত্ততী</span>তি <a name="M0.0040"></a> অত্তভাৰং পৰত্তেতি। কারিতপচ্চযো হি অদস্সনং গতো। ইমিনা ইরিযাপথৰিহার দিব্বৰিহার ব্রহ্মৰিহার অরিযৰিহারেসু চতূসু ৰিহারেসু অত্তভাৰৰত্তনং ইরিযাপথৰিহারং দস্সেতি। <span class="bld">হী</span>তি সচ্চং। <span class="bld">এত</span>ন্তি ‘‘পাতিমোক্খসংৰরসংৰুতো ৰিহরতী’’তিৰচনং। <span class="bld">ৰিভঙ্গে</span>তি ঝানৰিভঙ্গে।</p>
<p class="bodytext">‘‘সীল’’ন্তিআদীনি অট্ঠ পদানি তুল্যাধিকরণানি। অযং পনেত্থ সম্বন্ধো – সীলং কুসলানং ধম্মানং সমাপত্তিযা পতিট্ঠা আদি চরণং সংযমো সংৰরো মোক্খং পমোক্খন্তি। <span class="bld">সমাপত্তিযা</span>তি <a name="V1.0034"></a> সমাপত্তত্থায। ‘‘উপেতো’’তিআদীনি সত্ত পদানি অঞ্ঞমঞ্ঞৰেৰচনানি। তত্থ <span class="bld">উপপন্নো</span>তি যুত্তো অনুযুত্তো। <span class="bld">সমন্নাগতো</span>তি সমন্ততো অনু পুনপ্পুনং আগতোতি সমন্নাগতো, সমঙ্গীভূতোতি অত্থো। এত্থ হি সংসদ্দো সমন্তত্থৰাচকো, অনুসদ্দো নউপচ্ছিন্নত্থৰাচকো। <span class="bld">তেনা</span>তি তেন কারণেন। <span class="bld">পালেতী</span>তি অত্তভাৰং বাধনতো রক্খতি। <span class="bld">যপেতী</span>তি অত্তভাৰো পৰত্ততি। <span class="bld">যাপেতী</span>তি অত্তভাৰং পৰত্তাপেতি। যপ যাপনে। যাপনং পৰত্তনন্তি হি ধাতুপাঠেসু ৰুত্তং (সদ্দনীতিধাতুমালাযং ১৮ পকারন্তধাতু)। <span class="bld">ৰিহরতী</span>তি এত্থ একো আকারত্থৰাচকো ইতিসদ্দো লুত্তনিদ্দিট্ঠো, ইতি ৰুচ্চতি, ইতি ৰুত্তন্তি ৰা যোজনা।</p>
<p class="bodytext">আচারগোচরসদ্দানং দ্বন্দভাৰং, তেহি চ সম্পন্নসদ্দস্স তপ্পুরিসভাৰং দস্সেন্তো আহ <span class="bld">‘‘আচারগোচরসম্পন্নো’’</span>তিআদি। তত্থ চসদ্দেন দ্বন্দভাৰং, এনসদ্দেন চ তপ্পুরিসভাৰং দস্সেতি। <span class="bld">অণু</span>সদ্দো অপ্পত্থো, <span class="bld">মত্ত</span>সদ্দো পমাণত্থোতি আহ ‘‘অপ্পমত্তকেসূ’’তি। ‘‘দস্সনসীলো’’তিইমিনা <span class="bld">‘‘দস্সাৰী’’</span>তিএত্থ আৰীসদ্দস্স তস্সীলত্থভাৰং দস্সেতি। ‘‘সমাদাযা’’তি এত্থ সংপুব্বআপুব্বস্স দাসদ্দস্স কম্মাপেক্খত্তা তস্স কম্মং দস্সেতুং ৰুত্তং ‘‘তং তং সিক্খাপদ’’ন্তি। ইমিনা ‘‘সিক্খাপদেসূ’’তি উপযোগত্থে ভুম্মৰচনন্তি দস্সেতি। অথ ৰা <span class="bld">সিক্খাপদেসূ</span>তি নিদ্ধারণত্থে ভুম্মৰচনমেতং। ‘‘তং তং সিক্খাপদ’’ন্তি কম্মং পন অজ্ঝাহরিতব্বন্তি দস্সেতি। <span class="bld">‘‘সমাদাযা’’</span>তি এত্থ সংসদ্দস্স চ আপুব্বস্স দাসদ্দস্স চ যকারস্স চ অত্থং দস্সেতুং <a name="M0.0041"></a> ‘‘সাধুকং গহেত্বা’’তি ৰুত্তং। <span class="bld">এত্থা</span>তি ইমিস্সং অট্ঠকথাযং। ৰিত্থারো পন গহেতব্বোতি যোজনা। <span class="bld">যো</span>তি কুলপুত্তো।</p>
<p class="bodytext"><span class="bld">অস্সা</span>তি লদ্ধসম্মুতিকস্স। যং তং বহু সুতং নাম অত্থি, তং ন সুতমত্তমেৰাতি যোজনা। <span class="bld">মঞ্জূসায</span>ন্তি পেল়াযং। সা হি সামিকস্স সধনত্তং মঞ্ঞতে ইমাযাতি ‘‘মঞ্জূসা’’তি ৰুচ্চতি। মঞ্জূসাযং রতনং সন্নিচিতং ৰিয সুতং সন্নিচিতং অস্মিং পুগ্গলেতি যোজনা, <span class="bld">এতেনা</span>তি ‘‘সন্নিচিত’’ন্তিপদেন, দস্সেতীতি সম্বন্ধো। <span class="bld">সো</span>তি লদ্ধসম্মুতিকো ভিক্খু। <span class="bld">সন্নিচিতরতনস্সেৰা</span>তি সন্নিচিতরতনস্স ইৰ। <span class="bld">ত</span>ন্তি ‘‘যে তে ধম্মা’’তিআদিৰচনং। <span class="bld">এত্থা</span>তি ইমস্মিং সিক্খাপদে। <span class="bld">অস্সা</span>তি লদ্ধসম্মুতিকস্স ভিক্খুনো। <span class="bld">তত্থা</span>তি ‘‘ৰচসা পরিচিতা’’তিআদিৰচনে। এৰমত্থো ৰেদিতব্বোতি যোজনা। <span class="bld">পগুণা</span>তি উজুকা। উজুকো হি অজিম্হত্তা পকট্ঠো উত্তমো গুণোতি অত্থেন ‘‘পগুণো’’তি ৰুচ্চতি। <span class="bld">অনুপেক্খিতা</span>তি পুনপ্পুনং উপগন্ত্বা ইক্খিতা, পস্সিতা দস্সিতাতি অত্থো। <span class="bld">অত্থতো</span>তি অভিধেয্যত্থতো, অট্ঠকথাতোতি অত্থো। <span class="bld">কারণতো</span>তি ধম্মতো, পাল়িতোতি অত্থো। <span class="bld">দিট্ঠি</span>সদ্দস্স পঞ্ঞাসদ্দৰেৰচনত্তা ‘‘পঞ্ঞাযা’’তি ৰুত্তং। <span class="bld">সুপচ্চক্খকতা</span>তি সুট্ঠু অক্খানং ইন্দ্রিযানং পটিমুখং কতা।</p>
<p class="bodytext">‘‘বহুস্সুতো’’তি <a name="V1.0035"></a> এত্থ বহুস্সুতস্স তিৰিধভাৰং দস্সেন্তো আহ ‘‘অযং পনা’’তিআদি। নিস্সযতো মুচ্চতীতি <span class="bld">নিস্সযমুচ্চনকো</span>। পরিসং উপট্ঠাপেতীতি <span class="bld">পরিসুপট্ঠাকো</span>। ভিক্খুনিযো ওৰদতীতি <span class="bld">ভিক্খুনোৰাদকো। তত্থা</span>তি তিৰিধেসু বহুস্সুতেসু। নিস্সযমুচ্চনকেন এত্তকং উগ্গহেতব্বন্তি সম্বন্ধো। <span class="bld">উপসম্পদাযা</span>তি উপসম্পাদেত্বা। পঞ্চ ৰস্সানি এতস্সাতি <span class="bld">পঞ্চৰস্সো</span>। তেন উগ্গহেতব্বন্তি যোজনা। <span class="bld">সব্বন্তিমেনা</span>তি সব্বেসং পরিচ্ছেদানং অন্তে লামকে পৰত্তেন। <span class="bld">পগুণা</span>তি অজিম্হা উজুকা। <span class="bld">ৰাচুগ্গতা</span>তি তস্সেৰ ৰেৰচনং। যস্স হি পাল়িপাঠা সজ্ঝাযনকালে পগুণা হোন্তি, তস্স ৰাচুগ্গতা। যস্স ৰা পন ৰাচুগ্গতা হোন্তি, তস্স পগুণা। তস্মা তানি পদানি অঞ্ঞমঞ্ঞকারণৰেৰচনানি। <span class="bld">পক্খদিৰসেসূ</span>তি জুণ্হপক্খকাল়পক্খপরিযাপন্নেসু <a name="M0.0042"></a> দিৰসেসু। <span class="bld">ধম্মসাৰনত্থাযা</span>তি সম্পত্তানং পরিসানং ধম্মস্স সাৰনত্থায সুণাপনত্থাযাতি অধিপ্পাযো। <span class="bld">সাৰনত্থাযা</span>তি এত্থ যুপচ্চযপরত্তা কারিতপচ্চযো লোপো হোতীতি দট্ঠব্বং। তস্মা সাৰীযতে সুণাপীযতে <span class="bld">সাৰন</span>ন্তি ৰচনত্থো কাতব্বো। ভাণৰারা উগ্গহেতব্বাতি সম্বন্ধো। <span class="bld">সম্পত্তান</span>ন্তি অত্তনো সন্তিকং সম্পত্তানং। <span class="bld">পরিকথনত্থাযা</span>তি পরিস্সঙ্গেন আলিঙ্গনেন কথনত্থং, অপ্পসদ্দসঙ্খাতায ৰাচায কথনত্থন্তি অত্থো। ‘‘কথামগ্গো’’তি ৰুত্তত্তা ৰত্থুকথাযেৰ অধিপ্পেতা, ন সুত্তসঙ্খাতো পাল়িপাঠো। অনু পচ্ছা, পুনপ্পুনং ৰা দাযকা মোদন্তি এতাযাতি <span class="bld">অনুমোদনা</span>। ঝানং ৰা মগ্গো ৰা ফলং ৰা <span class="bld">সমণধম্মো</span> নাম। তস্স করণত্থং উগ্গহেতব্বন্তি যোজনা। <span class="bld">হী</span>তি সচ্চং, যস্মা ৰা। চতূসু দিসাসু অপটিহতোতি <span class="bld">চাতুদ্দিসো,</span> অপটিহতত্থে ণপচ্চযো।</p>
<p class="bodytext">পরিসুপট্ঠাপকেন কাতব্বাতি যোজনা। <span class="bld">অভিৰিনযে</span>তি অঞ্ঞমঞ্ঞপরিচ্ছিন্নে ৰিনযপিটকে। <span class="bld">দ্বে ৰিভঙ্গা</span>তি ভিক্খুৰিভঙ্গো চ ভিক্খুনিৰিভঙ্গো চ। অসক্কোন্তেন পরিসুপট্ঠাপকেন ভিক্খুনাতি সম্বন্ধো। এৰং অত্তনো অত্থায উগ্গহেতব্বং দস্সেত্বা ইদানি পরিসায অত্থায উগ্গহেতব্বং দস্সেন্তো আহ ‘‘পরিসায পনা’’তিআদি। <span class="bld">অভিধম্মে</span>তি অঞ্ঞমঞ্ঞপরিচ্ছিন্নে সুত্তন্তপিটকে এৰ, ন অভিধম্মপিটকে। <span class="bld">তযো ৰ</span>গ্গাতি সগাথাৰগ্গো নিদানৰগ্গো খন্ধৰগ্গোতি তযো ৰগ্গা। <span class="bld">ৰা</span>সদ্দো অনিযমৰিকপ্পত্থো। <span class="bld">এক</span>ন্তি একং নিপাতং। <span class="bld">ততো ততো</span>তি নিকাযতো। <span class="bld">সমুচ্চযং কত্বা</span>তি রাসিং কত্বা। <span class="bld">ন ৰুত্ত</span>ন্তি অট্ঠকথাসু ন কথিতং। যস্স পন নত্থি, সো ন লভতীতি যোজনা। <span class="bld">সুত্তন্তে চা</span>তি সুত্তন্তপিটকে পন। <span class="bld">উগ্গহিতো</span>তি সরূপকথনেন গহিতো, উচ্চারিতোতি অত্থো। <span class="bld">দিসাপামোক্খো</span>তি দিসাসু ঠিতানং ভিক্খুআদীনং পামোক্খো। <span class="bld">যেন কামং গমো</span>তি যথাকামং গমো।</p>
<p class="bodytext"><span class="bld">চতূসু নিকাযেসূ</span>তি খুদ্দকনিকাযতো অঞ্ঞেসু দীঘনিকাযাদীসু। <span class="bld">একস্সা</span>তি অঞ্ঞতরস্স একস্স <a name="V1.0036"></a>। <span class="bld">একনিকাযেনা</span>তি একস্মিং <a name="M0.0043"></a> নিকাযে লদ্ধনযেন। <span class="bld">হী</span>তি সচ্চং, যস্মা ৰা। <span class="bld">তত্থা</span>তি চতুপ্পকরণস্স অট্ঠকথাযং। <span class="bld">নানত্থ</span>ন্তি নানাপযোজনং। <span class="bld">ত</span>ন্তি ৰিনযপিটকং। <span class="bld">এত্তাৰতা</span>তি এত্তকপমাণেন পগুণেন। <span class="bld">হোতী</span>তি ইতিসদ্দো পরিসমাপনত্থো। ইতি পরিসমাপনং ৰেদিতব্বন্তি যোজনা।</p>
<p class="bodytext">উভযানি খো পনস্সাতি আদি পন ৰুত্তন্তি সম্বন্ধো। <span class="bld">অঞ্ঞস্মি</span>ন্তি ৰিনযপিটকতো ইতরস্মিং। <span class="bld">তত্থা</span>তি ‘‘উভযানি খো পনস্সা’’তিআদিৰচনে। যথা যেনাকারেন আগতানি, তং আকারং দস্সেতুন্তি যোজনা। <span class="bld">পদপচ্চাভট্ঠসঙ্করদোসৰিরহিতানী</span>তি পদানং পচ্চাভট্ঠসঙ্করভূতেহি দোসেহি ৰিরহিতানি। এত্থ চ <span class="bld">পদপচ্চাভট্ঠ</span>ন্তি পদানং পটিনিৰত্তিত্বা আভস্সনং গল়নং, চুতন্তি অত্থো। <span class="bld">পদসঙ্কর</span>ন্তি পদানং ৰিপত্তি, ৰিনাসোতি অত্থো। <span class="bld">‘‘সুত্তসো’’</span>তি সামঞ্ঞতো ৰুত্তেপি খন্ধকপরিৰারসুত্তং এৰ গহেতব্বন্তি আহ ‘‘খন্ধকপরিৰারতো’’তি। <span class="bld">অনুব্যঞ্জনসো</span>তি এত্থ ব্যঞ্জনসদ্দো অক্খরস্স চ পদস্স চ ৰাচকোতি আহ ‘‘অক্খরপদপারিপূরিযা চা’’তি। <span class="bld">হী</span>তি সচ্চং, যস্মা ৰা।</p>
<p class="bodytext">‘‘সিথিলধনিতাদীন’’ন্তিপদং ‘‘ৰচনেনা’’তিপদে কম্মং, ‘‘ৰচনেনা’’তিপদং ‘‘সম্পন্নাগতো’’তিপদে হেতু, ‘‘ৰিস্সট্ঠায অনেলগল়ায অত্থস্স ৰিঞ্ঞাপনিযা’’তিপদানি ‘‘ৰাচাযা’’তিপদে ৰিসেসনানি। <span class="bld">সিথিলধনিতাদীন</span>ন্তি আদিসদ্দেন নিগ্গহিতৰিমুত্তসম্বন্ধৰৰত্থিতদীঘ রস্স গরু লহু সঙ্খাতা অট্ঠ ব্যঞ্জনবুদ্ধিযো সঙ্গণ্হাতি। <span class="bld">যথাৰিধানৰচনেনা</span>তি অক্খরচিন্তকানং যথা সংৰিদহনৰচনেন। ৰাচাযেৰ করীযতি কথীযতি উচ্চারীযতি <span class="bld">ৰাক্করণং</span> চকারস্স ককারং কত্বা। <span class="bld">হী</span>তি তদেৰ যুত্তং। মাতুগামো যস্মা সরসম্পত্তিরতো, তস্মা হীল়েতীতি যোজনা। ‘‘সরসম্পত্তিরহিত’’ন্তিপদং ‘‘ৰচন’’ন্তিপদে ৰিসেসনভাৰেন ৰিসেসং কত্বা ‘‘হীল়েতী’’তিপদে হেতুভাৰেন সম্পজ্জনতো হেতুঅন্তোগধৰিসেসনন্তি দট্ঠব্বং। <span class="bld">সব্বাস</span>ন্তি ভিক্খুনীনং। ‘‘সীলাচারসম্পত্তিযা’’তিইমিনা জাতি গোত্ত রূপ ভোগাদিনাতিঅত্থং নিৰত্তেতি। <span class="bld">কারণঞ্চা</span>তি অট্ঠকথঞ্চ। <span class="bld">তজ্জেত্বা</span>তি উব্বেজেত্বা। <span class="bld">তাস</span>ন্তি ভিক্খুনীনং। <span class="bld">গিহিকালে</span>তি ভিক্খুনোৰাদকস্স গিহিকালে অনজ্ঝাপন্নপুব্বো <a name="M0.0044"></a> হোতীতি সম্বন্ধো। <span class="bld">হি</span> তদেৰ যুত্তং। ‘‘মাতুগামো’’তিপদং ‘‘ন করোতী’’তিপদে সুদ্ধকত্তা, ‘‘উপ্পাদেতী’’তিপদে হেতুকত্তা। ঠিতস্স ভিক্খুনো ধম্মদেসনাযাপীতি যোজনা। <span class="bld">অপি</span>সদ্দো গরহত্থো। <span class="bld">ৰিসভাগেহী</span>তি ৰিরুদ্ধেহি ৰত্থারম্মণেহি। <span class="bld">অযুত্তট্ঠানে</span>তি পব্বজিতানং অননুরূপট্ঠানে। <span class="bld">ছন্দরাগ</span>ন্তি বলৰতণ্হং। <span class="bld">তেনা</span>তি তেন হেতুনা।</p>
<p class="bodytext">‘‘এত্থ <a name="V1.0037"></a> চা’’তিআদিম্হি অযং পন সঙ্গহো –</p>
<p class="gatha1">‘‘সীলৰা বহুস্সুতো চ, স্বাগতো চ সুৰাচকো।</p>
<p class="gathalast">পিযো পটিবলো চাপি, নজ্ঝাপন্নো চ ৰীসতী’’তি॥</p>
<p class="bodytext"><a name="para148"></a><span class="paranum">১৪৮</span>. <span class="bld">ৰত্থুস্মি</span>ন্তি অট্ঠুপ্পত্তিযং। ককারলোপং কত্বা গরুধম্মাতি ৰুচ্চন্তীতি আহ ‘‘গরুকেহি ধম্মেহী’’তি। <span class="bld">তে</span>তি গরুধম্মা। <span class="bld">হী</span>তি যস্মা। ‘‘একতো’’তি সামঞ্ঞেন ৰুত্তৰচনস্স ৰিসেসেন গহেতব্বতং দস্সেতুং ৰুত্তং ‘‘ভিক্খুনীনং সন্তিকে’’তি। <span class="bld">যথাৰত্থুকমেৰা</span>তি পাচিত্তিযমেৰ। তঞ্হি ৰত্থুস্স আপত্তিকারণস্স অনুরূপং পৰত্তত্তা ‘‘যথাৰত্থুক’’ন্তি ৰুচ্চতি।</p>
<p class="bodytext"><a name="para149"></a><span class="paranum">১৪৯</span>. <span class="bld">পাতো</span>তি পগেৰ, পঠমন্তি অত্থো। অসম্মট্ঠং সম্মজ্জীতব্বন্তি সম্বন্ধো। অসম্মজ্জনে দোসং পাকটং করোন্তো আহ ‘‘অসম্মট্ঠং হী’’তিআদি। <span class="bld">হী</span>তি তপ্পাকটীকরণজোতকো। <span class="bld">ত</span>ন্তি পরিৰেণং। দিস্বা ভৰেয্যুন্তি সম্বন্ধো। <span class="bld">তেনা</span>তি অসোতুকামানং ৰিয ভৰনহেতুনা। পরিৰেণসম্মজ্জনস্স আনিসংসং দস্সেত্বা পানীযপরিভোজনীযউপট্ঠানস্স তমেৰ দস্সেন্তো আহ ‘‘অন্তো গামতো পনা’’তি আদি। <span class="bld">তস্মি</span>ন্তি পানীযপরিভোজনীযে।</p>
<p class="bodytext"><span class="bld">সাখাভঙ্গম্পী</span>তি ভঞ্জিতব্বসাখম্পি। <span class="bld">দুতিযো</span>তি ৰিঞ্ঞূ পুরিসো দুতিযো। নিসীদিতব্বট্ঠানং দস্সেন্তো আহ ‘‘নিসীদিতব্ব’’ন্তিআদি। ‘‘ৰিহারমজ্ঝে’’তি সামঞ্ঞতো ৰত্বা ৰিসেসতো দস্সেতুং ৰুত্তং ‘‘দ্বারে’’তি। ওসরন্তি অৰসরন্তি এত্থাতি <span class="bld">ওসরণং,</span> তঞ্চ তং ঠানঞ্চেতি <span class="bld">ওসরণট্ঠানং,</span> তস্মিং। <span class="bld">সমগ্গত্থা</span>তি এত্থ সংপুব্বো চ আপুব্বো চ গমুসদ্দো <a name="M0.0045"></a> হোতি, ততো হিয্যত্তনীসঙ্খাতং ত্থৰচনং ৰা হোতি, পঞ্চমীসঙ্খাতস্স থৰচনস্স ত্থত্তং ৰা হোতি, সংযোগপরত্তা আ উপসগ্গো রস্সো চ হোতি, ইতি অত্থং দস্সেন্তো আহ ‘‘সম্মা আগতত্থা’’তি। তত্থ ‘‘সম্মা’’তিপদেন সংসদ্দস্স অত্থং দস্সেতি, ‘‘আ’’ইতিপদেন আত্যূপসগ্গং, ‘‘গত’’ইতিপদেন গমুধাতুং, ‘‘ত্থ’’ইতিপদেন হিয্যত্তনীসঙ্খাতং ত্থৰচনং ৰা, পঞ্চমীসঙ্খাতস্স থৰচনস্স ত্থত্তং ৰা দস্সেতি। অযং পনেত্থত্থো – সমং তুম্হে আগতত্থাতি। পঞ্চমীসঙ্খাতস্স থৰচনস্স ত্থত্তকালে সমং তুম্হে আগা অত্থ ভৰথাতি। ‘‘আগচ্ছন্তী’’তিপদেন <span class="bld">‘‘ৰত্তন্তী’’</span>তি এত্থ ৰতুধাতুযা অত্থং দস্সেতি, ‘‘পগুণা ৰাচুগ্গতা’’তিপদেহি অধিপ্পাযং দস্সেতি। <span class="bld">পাল়ী</span>তি গরুধম্মপাল়ি।</p>
<p class="bodytext"><span class="bld">তত্থা</span>তি <a name="V1.0038"></a> তস্সং পাল়িযং, তেসু ৰা অভিৰাদনাদীসু চতূসু। <span class="bld">মগ্গসম্পদান</span>ন্তি মগ্গং পরিহরিত্বা ভিক্খুস্স ওকাসদানং। <span class="bld">বীজন</span>ন্তি বীজনিযা ৰিধূপনং। <span class="bld">পানীযাপুচ্ছন</span>ন্তি পানীযস্স আপুচ্ছনং। আদিসদ্দেন পরিভোজনীযাপুচ্ছনাদিকং সঙ্গণ্হাতি। <span class="bld">এত্থ চা</span>তি এতেসু চতূসু অভিৰাদনাদীসু। ‘‘অন্তো গামে ৰা’’তিআদীনি ছ পদানি ‘‘কাতব্বমেৰা’’তিপদে আধারো। <span class="bld">রাজুস্সারণাযা</span>তি রঞ্ঞো আনুভাৰেন জনানং উস্সারণায। মহাভিক্খুসঙ্ঘো সন্নিপততি এত্থাতি <span class="bld">মহাসন্নিপাতং,</span> তস্মিং মহাসন্নিপাতে ঠানে নিসিন্নে সতীতি যোজনা। <span class="bld">পচ্চুট্ঠান</span>ন্তি পটিকচ্চেৰ উট্ঠানং। <span class="bld">তং ত</span>ন্তি সামীচিকম্মং।</p>
<p class="bodytext"><span class="bld">সক্কত্বা</span>তি চিত্তিং কত্বা, সং আদরং কত্বাতি অত্থো। তেনাহ ‘‘যথা কতো’’তিআদি। <span class="bld">তিণ্ণং কিচ্চান</span>ন্তি ‘‘সক্কত্বা গরুংকত্বা মানেত্বা’’তিসঙ্খাতানং তিণ্ণং কিচ্চানং। অনীযসদ্দো কম্মত্থোতি আহ ‘‘ন অতিক্কমিতব্বো’’তি।</p>
<p class="bodytext">নত্থি ভিক্খু এত্থাতি <span class="bld">অভিক্খুকো</span> আৰাসো, সো কিত্তকে ঠানে অভিক্খুকো, যো আৰাসো অভিক্খুকো নাম হোতীতি আহ ‘‘সচে’’তি আদি। ‘‘উপস্সযতো’’তিপদং ‘‘অব্ভন্তরে’’তিপদে অপাদানং। <span class="bld">এত্থা</span>তি অভিক্খুকে আৰাসে। <span class="bld">হী</span>তি সচ্চং। <span class="bld">ততো</span>তি অড্ঢযোজনব্ভন্তরে <a name="M0.0046"></a> ঠিতআৰাসতো। <span class="bld">পর</span>ন্তি অঞ্ঞস্মিং আৰাসে, ভুম্মত্থে চেতং উপযোগৰচনং। <span class="bld">পচ্ছাভত্ত</span>ন্তি ভত্ততো পচ্ছা। <span class="bld">তত্থা</span>তি অভিক্খুকে আৰাসে। ‘‘ভিক্খুনিযো’’তিপদং ‘‘ৰদন্তী’’তিপদে কম্মং। <span class="bld">ৰুত্তপ্পমাণে</span>তি অড্ঢযোজনব্ভন্তরসঙ্খাতে ৰুত্তপ্পমাণে। <span class="bld">সাখামণ্ডপেপী</span>তি সাখায ছাদিতমণ্ডপেপি। <span class="bld">পি</span>সদ্দেন আৰাসে পন কা নাম কথাতি দস্সেতি। <span class="bld">ৰুত্তা</span>তি ৰসিতা। <span class="bld">এত্তাৰতা</span>তি একরত্তং ৰসিতমত্তেন। <span class="bld">এত্থা</span>তি সভিক্খুকে আৰাসে। উপগচ্ছন্তীহি ভিক্খুনীহি যাচিতব্বাতি যোজনা। <span class="bld">পক্খস্সা</span>তি আসল়্হীমাসস্স জুণ্হপক্খস্স। ‘‘তেরসিয’’ন্তিপদেন অৰযৰিঅৰযৰভাৰেন যোজেতব্বং। <span class="bld">ময</span>ন্তি অম্হে। <span class="bld">যতো</span>তি যেন উজুনা মগ্গেনাতি সম্বন্ধো। তেনাহ ‘‘তেন মগ্গেনা’’তি। <span class="bld">অঞ্ঞেন মগ্গেনা</span>তি উজুমগ্গতো অঞ্ঞেন জিম্হমগ্গেন। <span class="bld">অয</span>ন্তি অযং আৰাসো। <span class="bld">ততো</span>তি ভিক্খূনং আৰাসতো, ভিক্খুনিউপস্সযতো ৰা, ইদমেৰ যুত্ততরং। ৰক্খতি হি ‘‘অম্হাকং উপস্সযতো গাৰুতমত্তে’’তি। <span class="bld">খেমট্ঠানে</span>তি অভযট্ঠানে। তঞ্হি খীযন্তি ভযা এত্থাতি <span class="bld">খেমং,</span> খেমঞ্চ তং ঠানঞ্চেতি খেমট্ঠানন্তি কত্বা ‘‘খেমট্ঠান’’ন্তি ৰুচ্চতি। <span class="bld">তাহি ভিক্খুনীহী</span>তি অড্ঢযোজনমত্তে ঠানে ৰসন্তীহি। <span class="bld">তা ভিক্খুনিযো</span>তি গাৰুতমত্তে ঠানে ৰসন্তিযো। <span class="bld">অন্তরা</span>তি তুম্হাকং, অম্হাকঞ্চ নিৰাসনট্ঠানস্স, নিৰাসনট্ঠানতো ৰা অন্তরে ৰেমজ্ঝে। ভুম্মত্থে চেতং নিস্সক্কৰচনং। ঠিতে মগ্গেতি সম্বন্ধো ‘‘সন্তিকা’’তিপদং <a name="V1.0039"></a> ‘‘আগত’’ইতিপদে অপাদানং। <span class="bld">তত্থা</span>তি অঞ্ঞাসং ভিক্খুনীনং উপস্সযে। ইতি যাচিতব্বাতি যোজনা। <span class="bld">ততো</span>তি ভিক্খূনং যাচিতব্বতো, পরন্তি সম্বন্ধো।</p>
<p class="bodytext"><span class="bld">চাতুদ্দসে</span>তি আসল়্হীমাসস্স জুণ্হপক্খস্স চতুদ্দসন্নং দিৰসানং পূরণে দিৰসে। <span class="bld">ইধা</span>তি ইমস্মিং ৰিহারে। ‘‘ওৰাদ’’ন্তিপদং ‘‘অনু’’ইতিপদে কম্মং। <span class="bld">অনুজীৰন্তিযো</span>তি অনুগন্ত্বা জীৰনং ৰুত্তিং করোন্তিযো। ৰুত্তা ভিক্খূতি সম্বন্ধো। <span class="bld">দুতিযদিৰসে</span>তি আসল়্হীপুণ্ণমিযং। <span class="bld">অথা</span>তি পক্কমনানন্তরং। <span class="bld">এত্থা</span>তি ভিক্খূনং পক্কন্তত্তা অপস্সনে। ‘‘আভোগং কত্বা’’তিইমিনা আভোগং অকত্বা ৰসিতুং <a name="M0.0047"></a> ন ৰট্টতীতি দীপেতি। সভিক্খুকাৰাসং গন্তব্বমেৰাতি অধিপ্পাযো। <span class="bld">সা</span>তি ৰস্সচ্ছেদাপত্তি। <span class="bld">হী</span>তি সচ্চং, যস্মা ৰা। <span class="bld">কেনচি কারণেনা</span>তি ভিক্খাচারস্স অসম্পদাদিনা কেনচি নিমিত্তেন। <span class="bld">হী</span>তি সচ্চং। ভিক্খূনং পক্কন্তাদিকারণা অভিক্খুকাৰাসে ৰসন্তিযা কিং অভিক্খুকাৰাসেৰ পৰারেতব্বন্তি আহ ‘‘পৰারেন্তিযা পনা’’তিআদি।</p>
<p class="bodytext"><span class="bld">অন্বদ্ধমাস</span>ন্তি এত্থ অনুসদ্দো ৰিচ্ছত্থৰাচকো কম্মপ্পৰচনীযো, তেন পযোগত্তা ভুম্মত্থে উপযোগৰচনন্তি আহ ‘‘অদ্ধমাসে অদ্ধমাসে’’তি। <span class="bld">পচ্চাসীসিতব্বা</span>তি এত্থ পতিপুব্বো চ আপুব্বো চ সিধাতু ইচ্ছত্থেতি আহ ‘‘ইচ্ছিতব্বা’’তি। সিধাতুযা দ্বেভাৰো হোতি। আপুব্বো সিসি ইচ্ছাযন্তিপি ধাতুপাঠেসু ৰুত্তং। <span class="bld">তত্থা</span>তি ‘‘উপোসথপুচ্ছক’’ন্তিৰচনে। <span class="bld">পক্খস্সা</span>তি যস্স কস্সচি পক্খস্স। মহাপচ্চরিযং পন ৰুত্তন্তি সম্বন্ধো। ওৰাদস্স যাচনং <span class="bld">ওৰাদো</span> উত্তরপদলোপেন, সোযেৰ অত্থো পযোজনং <span class="bld">ওৰাদত্থো,</span> তদত্থায। <span class="bld">পাটিপদদিৰসতো</span>তি দুতিযদিৰসতো। সো হি চন্দো ৰুদ্ধিঞ্চ হানিঞ্চ পটিমুখং পজ্জতি এত্থ, এতেনাতি ৰা <span class="bld">পাটিপদো</span>তি ৰুচ্চতি। <span class="bld">ইতী</span>তি এৰং ৰুত্তনযেন। ভগৰা পঞ্ঞপেতীতি যোজনা। <span class="bld">অঞ্ঞস্সা</span>তি ধম্মস্সৰনকম্মতো অঞ্ঞস্স। <span class="bld">নিরন্তর</span>ন্তি অভিক্খণং, ‘‘পঞ্ঞপেতী’’তিপদে ভাৰনপুংসকং। <span class="bld">হী</span>তি ৰিত্থারো। <span class="bld">এৰঞ্চ সতী</span>তি এৰং বহূপকারে সতি চ। <span class="bld">য</span>ন্তি যং ধম্মং। <span class="bld">সাত্থিক</span>ন্তি সপযোজনং। <span class="bld">যথানুসিট্ঠ</span>ন্তি অনুসিট্ঠিযা অনুরূপং। সব্বাযেৰ ভিক্খুনিযোপীতি যোজনা। <span class="bld">হী</span>তি সচ্চং।</p>
<p class="bodytext"><span class="bld">ওৰাদং গচ্ছতী</span>তি ওৰাদং যাচিতুং ভিক্খুসঙ্ঘস্স আরামং গচ্ছতি। <span class="bld">ন ওৰাদো গন্তব্বো</span>তি ওৰাদং যাচিতুং ভিক্খুসঙ্ঘস্স আরামো ন গন্তব্বো। <span class="bld">ওৰাদো</span>তি চ উপযোগত্থে পচ্চত্তৰচনন্তি দট্ঠব্বং। ইতরথা হি সদ্দপযোগো ৰিরুজ্ঝেয্য। <span class="bld">ওৰাদং গন্তু</span>ন্তি ওৰাদং যাচনত্থায ভিক্খুসঙ্ঘস্স আরামং গন্তুং।</p>
<p class="bodytext">‘‘দ্বে <a name="M0.0048"></a> <a name="V1.0040"></a> তিস্সো ভিক্খুনিযো’’তিপদং ‘‘যাচিত্বা’’তিপদে দুতিযাকম্মং। ‘‘পেসেতব্বা’’তিপদে পঠমাকম্মং। <span class="bld">ওৰাদূপসঙ্কমন</span>ন্তি ওৰাদস্স গহণত্থায উপসঙ্কমনং। <span class="bld">আরাম</span>ন্তি ভিক্খুসঙ্ঘস্স আরামং। <span class="bld">ততো</span>তি গমনতো পরন্তি সম্বন্ধো। <span class="bld">তেন ভিক্খুনা</span>তি ওৰাদপটিগ্গাহকেন ভিক্খুনা। <span class="bld">ত</span>ন্তি সম্মতং ভিক্খুং।</p>
<p class="bodytext"><span class="bld">উস্সহতী</span>তি সক্কোতি। <span class="bld">পাসাদিকেনা</span>তি পসাদং আৰহেন পসাদজনকেন কাযৰচীমনোকম্মেনাতি অত্থো। <span class="bld">সম্পাদেতূ</span>তি তিৰিধং সিক্খং সম্পাদেতু। <span class="bld">এত্তাৰতা</span>তি এত্তকেন ‘‘পাসাদিকেন সম্পাদেতূ’’তি ৰচনমত্তেন। <span class="bld">হী</span>তি ফলজোতকো। <span class="bld">এত</span>ন্তি ‘‘তাহী’’তিৰচনং।</p>
<p class="bodytext">এত্থ চ ভিক্খূনং সঙ্ঘগণপুগ্গলৰসেন ৰচনৰারো তিৰিধো হোতি, তং তিৰিধং ৰচনৰারং ভিক্খুনীনং সঙ্ঘগণপুগ্গলৰসেন তীহি ৰচনৰারেহি গুণিতং কত্বা নৰ ৰচনৰারা হোন্তি, তং আকারং দস্সেন্তো আহ ‘‘তত্রাযং ৰচনক্কমো’’তি। <span class="bld">তত্রা</span>তি পুরিমৰচনাপেক্খং। ৰচনাকারো পাকটোৰ।</p>
<p class="bodytext">একা ভিক্খুনী ৰা বহূহি ভিক্খুনীউপস্সযেহি ওৰাদত্থায পেসিতে ৰচনাকারং দস্সেন্তো আহ ‘‘ভিক্খুনিসঙ্ঘো চ অয্যা’’তিআদি।</p>
<p class="bodytext"><span class="bld">তেনাপী</span>তি ওৰাদপটিগ্গাহকেনাপি ‘‘ওৰাদ’’ন্তিপদং ‘‘পটিগ্গাহকেনা’’তি পদে কম্মং। পুন ‘‘ওৰাদ’’ন্তিপদং ‘‘অপটিগ্গহেতু’’ন্তিপদে কম্মং। বলতি অস্সাসপস্সাসমত্তেন জীৰতি, ন পঞ্ঞাজীৰিতেনাতি <span class="bld">বালো</span>। গিলাযতি রুজতীতি <span class="bld">গিলানো</span>। গমিস্সতি গন্তুং ভব্বোতি <span class="bld">গমিকো</span>। অযং পনেত্থ যোজনা – গন্তুং ভব্বো যো ভিক্খু গমিস্সতি গমনং করিস্সতি, ইতি তস্মা সো ভিক্খু গমিকো নাম। অথ ৰা যো ভিক্খু গন্তুং ভব্বত্তা গমিস্সতি গমনং করিস্সতি, ইতি তস্মা সো ভিক্খু গমিকো নামাতি। ‘‘ভব্বো’’তি চ হেতুঅন্তোগধৰিসেসনং।</p>
<p class="bodytext"><span class="bld">তত্থা</span>তি <a name="M0.0049"></a> <a name="V1.0041"></a> বালাদীসু তীসু পুগ্গলেসু। <span class="bld">দুতিযপক্খদিৰসে</span>তি পাটিপদতো দুতিযপক্খদিৰসে। <span class="bld">উপোসথগ্গে</span>তি উপোসথগেহে। তঞ্হি উপোসথং গণ্হন্তি, উপোসথো ৰা গয্হতি অস্মিন্তি <span class="bld">‘‘উপোসথগ্গ’’</span>ন্তি ৰুচ্চতি। তস্মিং উপোসথগ্গে। ‘‘অনারোচেতু’’ন্তি ৰচনস্স ঞাপকং দস্সেত্বা ‘‘অপচ্চাহরিতু’’ন্তি ৰচনস্স তমেৰ দস্সেন্তো আহ ‘‘অপরম্পি ৰুত্ত’’ন্তিআদি।</p>
<p class="bodytext"><span class="bld">তত্থা</span>তি ওৰাদপটিগ্গাহকেসু ভিক্খূসু। <span class="bld">নো চস্সা</span>তি নো চে অস্স। <span class="bld">সভং ৰা</span>তি সমজ্জং ৰা। সা হি সহ ভাসন্তি এত্থ, সন্তেহি ৰা ভাতি দিব্বতীতি <span class="bld">‘‘সভা’’</span>তি ৰুচ্চতি, তং সভং ৰা উপসঙ্কমিস্সামীতি যোজনা। <span class="bld">তত্রা</span>তি তস্মিং সভাদিকে। এৰং ‘‘তত্থা’’তিপদেপি।</p>
<p class="bodytext">চতুদ্দসন্নং পূরণো <span class="bld">চাতুদ্দসো,</span> তস্মিং পৰারেত্বাতি সম্বন্ধো। <span class="bld">ভিক্খুসঙ্ঘে</span>তি ভিক্খুসঙ্ঘস্স সন্তিকে, সমীপত্থে চেতং ভুম্মৰচনং। <span class="bld">অজ্জতনা</span>তি এত্থ অস্মিং অহনি অজ্জ, ইমসদ্দতো অহনীতি অত্থে জ্জপচ্চযো, ইমসদ্দস্স চ অকারো, অজ্জ এৰ অজ্জতনা, স্বত্থো হি তনপচ্চযো। অপরস্মিং অহনি <span class="bld">অপরজ্জ,</span> অপরসদ্দতো অহনীতি অত্থে জ্জপচ্চযো সত্তম্যন্তোযেৰ। <span class="bld">এত্থা</span>তি পৰারণে, ‘‘অনুজানামী’’তিআদিৰচনে ৰা। <span class="bld">হী</span>তি সচ্চং।</p>
<p class="bodytext"><span class="bld">কোলাহল</span>ন্তি কোতূহলং। <span class="bld">পঠমং ভিক্খুনী যাচিতব্বা</span>তি সঙ্ঘেন পঠমং ভিক্খুনী যাচিতব্বা।</p>
<p class="bodytext">তায ভিক্খুনিযা ৰচনীযো অস্সাতি যোজনা। <span class="bld">পস্সন্তো পটিকরিস্সতী</span>তি ৰজ্জাৰজ্জং পস্সন্তো হুত্বা পটিকরিস্সতি।</p>
<p class="bodytext"><span class="bld">উভিন্ন</span>ন্তি ভিক্খুভিক্খুনীনং। <span class="bld">যথাঠানেযেৰা</span>তি যং যং ঠানং যথাঠানং, তস্মিং যথাঠানেযেৰ। <span class="bld">কেনচি পরিযাযেনা</span>তি কেনচি কারণেন। অৰপুব্বো ৰরসদ্দো পিহিতত্থোতি আহ ‘‘পিহিতো’’তি। <span class="bld">ৰচনংযেৰা</span>তি ওৰাদৰচনংযেৰ। <span class="bld">পথো</span>তি জেট্ঠকট্ঠানে ঠানস্স কারণত্তা পথো। <span class="bld">দোসং পনা</span>তি অভিক্কমনাদীসু <a name="M0.0050"></a> আদীনৰং পন। <span class="bld">অঞ্জেন্তী</span>তি মক্খেন্তি। ভিক্খূহি পন ওৰদিতুং অনুসাসিতুং ৰট্টতীতি যোজনা।</p>
<p class="bodytext"><span class="bld">অঞ্ঞ</span>ন্তি ওৰাদতো অঞ্ঞং। <span class="bld">এসো</span>তি গরুধম্মো।</p>
<p class="bodytext"><a name="para150"></a><span class="paranum">১৫০</span>. ‘‘অধম্মকম্মে’’তি এত্থ কতমং কম্মং নামাতি আহ ‘‘অধম্মকম্মেতিআদীসূ’’তিআদি। <span class="bld">তত্থা</span>তি অধম্মকম্মধম্মকম্মেসু।</p>
<p class="bodytext"><a name="para152"></a><span class="paranum">১৫২</span>. উদ্দেসং দেন্তো ভণতি, অনাপত্তীতি যোজনা। <span class="bld">ওসারেতী</span>তি কথেতি। <span class="bld">চতুপরিসতী</span>তি চতুপরিসস্মিং। <span class="bld">তত্রাপী</span>তি তেন ভিক্খুনীনং সুণনকারণেনাতি। পঠমং।</p>
<p class="subhead">২. অত্থঙ্গতসিক্খাপদং</p>
<p class="bodytext"><a name="para153"></a><span class="paranum">১৫৩</span>. দুতিযে <a name="V1.0042"></a> <span class="bld">পরিযায</span>সদ্দো ৰারত্থোতি আহ ‘‘ৰারেনা’’তি। ৰারোতি চ অনুক্কমোযেৰাতি আহ ‘‘পটিপাটিযাতি অত্থো’’তি। অধিকং চিত্তং ইমস্সাতি <span class="bld">অধিচেতো</span>তি দস্সেন্তো আহ ‘‘অধিচিত্তৰতো’’তিআদি। অধিচিত্তং নাম ইধ অরহত্তফলচিত্তমেৰ, ন ৰিপস্সনাপাদকভূতং অট্ঠসমাপত্তিচিত্তন্তি আহ ‘‘অরহত্তফলচিত্তেনা’’তি। ‘‘অধিচিত্তসিক্খা’’তিআদীসু (পারা॰ ৪৫; দী॰ নি॰ ৩.৩০৫; ম॰ নি॰ ১.৪৯৭; অ॰ নি॰ ৬.১০৫; মহানি॰ ১০) হি ৰিপস্সনাপাদকভূতং অট্ঠসমাপত্তিচিত্তং ‘‘অধিচিত্ত’’ন্তি ৰুচ্চতি। <span class="bld">ন পমজ্জতো</span>তি ন পমজ্জন্তস্স। <span class="bld">সাতচ্চকিরিযাযা</span>তি সততকরণেন। উভো লোকে মুনতি জানাতীতি <span class="bld">মুনী</span>তি চ, মোনং ৰুচ্চতি ঞাণং মুননট্ঠেন জাননত্থেন, তমস্সত্থীতি <span class="bld">মুনী</span>তি চ দস্সেন্তো আহ ‘‘মুনিনোতী’’তিআদি। তত্থ ‘‘যো মুনতি…পে॰… মুননেন ৰা’’তিইমিনা পঠমত্থং দস্সেতি, ‘‘মোনং ৰুচ্চতি…পে॰… ৰুচ্চতী’’তিইমিনা দুতিযত্থং দস্সেতি। মুন গতিযন্তি ধাতুপাঠেসু (সদ্দনীতিধাতুমালাযং ১৫ পকারন্তধাতু) ৰুত্তত্তা ‘‘যো মুনতী’’তি এত্থ ভূৰাদিগণিকো মুনধাতুযেৰ, ন কীযাদিগণিকো মুধাতূতি দট্ঠব্বং। অথ ৰা মুন ঞাণেতি ধাতুপাঠেসু (সদ্দনীতিধাতুমালাযং ১৭ কিযাদিগণিক) ৰুত্তত্তা ‘‘মুনাতী’’তি কীযাদিগণিকোৰ। ধাত্বন্তনকারলোপোতি দট্ঠব্বং। ‘‘মোনং ৰুচ্চতি ঞাণ’’ন্তি চেত্থ ঞাণং নাম <a name="M0.0051"></a> অরহত্তঞাণমেৰ। মোনস্স পথো <span class="bld">মোনপথো</span>তি ৰুত্তে সত্ততিংস বোধিপক্খিযধম্মাৰ অধিপ্পেতাতি আহ ‘‘সত্ততিংসবোধিপক্খিযধম্মেসূ’’তি। অথ ৰা অধিসীলসিক্খাদযো অধিপ্পেতাতি আহ ‘‘তীসু ৰা সিক্খাসূ’’তি। <span class="bld">পুব্বভাগপটিপদ</span>ন্তি অরহত্তঞাণস্স পুব্বভাগে পৰত্তং সীলসমথৰিপস্সনাসঙ্খাতং পটিপদং। <span class="bld">পুব্বভাগে</span>তি অরহত্তঞাণস্স পুব্বভাগে। <span class="bld">এত্থা</span>তি ‘‘অধিচেতসো…পে॰… সিক্খতো’’তি ৰচনে। ‘‘তাদিনো’’তিপদং ‘‘মুনিনো’’তিপদেন যোজেতব্বন্তি আহ ‘‘তাদিসস্স খীণাসৰমুনিনো’’তি। <span class="bld">এত্থা</span>তি ‘‘সোকা ন ভৰন্তি তাদিনো’’তি ৰচনে। রাগাদযো উপসমেতীতি <span class="bld">উপসন্তো</span>তি দস্সেতুং ৰুত্তং ‘‘রাগাদীন’’ন্তি। সতি অস্সত্থীতি <span class="bld">সতিমা</span>তি কত্বা মন্তুসদ্দো নিচ্চযোগত্থোতি আহ ‘‘সতিযা অৰিরহিতস্সা’’তি।</p>
<p class="bodytext">ন কসীযতি ন ৰিলেখীযতীতি <span class="bld">অকাসো,</span> সোযেৰ <span class="bld">আকাসো</span>। অন্তরেন ছিদ্দেন ইক্খিতব্বোতি <span class="bld">অন্তলিক্খো</span>। আকাসো হি চতুব্বিধো অজটাকাসো, কসিণুগ্ঘাটিমাকাসো, পরিচ্ছিন্নাকাসো, রূপপরিচ্ছেদাকাসোতি। তত্থ অজটাকাসোৰ ইধাধিপ্পেতো ‘‘অন্তলিক্খে’’তি ৰিসেসিতত্তা। তেনাহ ‘‘ন কসিণুগ্ঘাটিমে, ন পন রূপপরিচ্ছেদে’’তি। পরিচ্ছিন্নাকাসোপি রূপপরিচ্ছেদাকাসেন সঙ্গহিতো। ‘‘ম’’ন্তি পদং ‘‘অৰমঞ্ঞন্তী’’তি পদে কম্মং। <span class="bld">এত্তকমেৰা</span>তি এতপ্পমাণং <a name="V1.0043"></a> ‘‘অধিচেতসো’’তিআদিসঙ্খাতং ৰচনমেৰ, ন অঞ্ঞং বুদ্ধৰচনন্তি অত্থো। <span class="bld">অয</span>ন্তি চূল়পন্থকো থেরো। <span class="bld">হন্দা</span>তি ৰস্সগ্গত্থে নিপাতো। মম আনুভাৰং দস্সেমি, তুম্হে পস্সথ গণ্হথাতি অধিপ্পাযো। <span class="bld">ৰুট্ঠাযা</span>তি ততো চতুত্থজ্ঝানতো ৰুট্ঠহিত্বা। <span class="bld">অন্তরাপি ধাযতী</span>তি এত্থ পিসদ্দস্স অট্ঠানত্থং দস্সেন্তো আহ ‘‘অন্তরধাযতিপী’’তি। এসেৰ নযো ‘‘সেয্যম্পি কপ্পেতী’’তি এত্থপি। <span class="bld">থেরো</span>তি চূল়পন্থকো থেরো। ইদং পদং অন্তরন্তরা যুত্তট্ঠানেসু সম্বন্ধিত্বা ‘‘তঞ্চেৰ ভণতী’’তিইমিনা সম্বন্ধিতব্বং। <span class="bld">ভাতুথেরস্সা</span>তি জেট্ঠকভাতুভূতস্স মহাপন্থকথেরস্স।</p>
<p class="bodytext"><span class="bld">পদ্ম</span>ন্তি <a name="M0.0052"></a> গাথাযং তযো পাদা ইন্দৰজিরা, চতুত্থপাদো উপেন্দৰজিরো। তস্মা পদ্মন্তি এত্থ মকারে পরে দুকারুকারস্স লোপং কত্বা পরক্খরং নেত্বা ‘‘পদ্ম’’ন্তি দ্বিভাৰেন লিখিতব্বং। <span class="bld">অৰীতগন্ধ</span>ন্তি এত্থ <span class="bld">ৰী</span>তি দীঘুচ্চারণমেৰ যুত্তং। পঙ্কে দৰতি গচ্ছতীতি <span class="bld">পদুমং</span>। কোকং দুগ্গন্ধস্স আদানং নুদতি অপনেতীতি <span class="bld">কোকনুদং</span>। সুন্দরো গন্ধো ইমস্সাতি <span class="bld">সুগন্ধং</span>। অযং পনেত্থ যোজনা – যথা কোকনুদসঙ্খাতং সুগন্ধং পাতো পগেৰ বালাতপেন ফুল্লং ৰিকসিতং অৰীতগন্ধং হুত্বা ৰিরোচমানং পদুমং সিযা, তথা অঙ্গীরসং অঙ্গিতো সরীরতো নিচ্ছরণপভস্সররসং হুত্বা ৰিরোচমানভূতং অন্তলিক্খে তপন্তং আদিচ্চং ইৰ তেধাতুকে তপন্তং সম্মাসম্বুদ্ধং পস্সাতি।</p>
<p class="bodytext"><span class="bld">পগুণ</span>ন্তি ৰাচুগ্গতং। <span class="bld">ততো</span>তি অসক্কুণেয্যতো। <span class="bld">ন</span>ন্তি চূল়পন্থকং। <span class="bld">থেরো</span>তি মহাপন্থকো থেরো নিক্কড্ঢাপেসীতি সম্বন্ধো। <span class="bld">সো</span>তি চূল়পন্থকো। <span class="bld">অথা</span>তি তস্মিং কালে। ভগৰা আহাতি যোজনা। <span class="bld">বুদ্ধচক্খুনা</span>তি আসযানুসযইন্দ্রিযপরোপরিযত্তঞাণসঙ্খাতেন সব্বঞ্ঞুবুদ্ধানং চক্খুনা। <span class="bld">ত</span>ন্তি চূল়পন্থকং। <span class="bld">তস্সা</span>তি চূল়পন্থকস্স। <span class="bld">অথা</span>তি তস্মিং আরোচনকালে। <span class="bld">অস্সা</span>তি চূল়পন্থকস্স, দত্বাতি সম্বন্ধো। রজং মলং হরতি অপনেতীতি <span class="bld">রজোহরণং,</span> পিলোতিকখণ্ডং। <span class="bld">সো</span>তি চূল়পন্থকো। <span class="bld">তস্সা</span>তি পিলোতিকখণ্ডস্স, ‘‘অন্ত’’ন্তিপদে অৰযৰিসম্বন্ধো। <span class="bld">পরিসুদ্ধম্পী</span>তি পিসদ্দো অপরিসুদ্ধে পিলোতিকখণ্ডে কা নাম কথাতি দস্সেতি। <span class="bld">সংৰেগ</span>ন্তি সন্তাসং ভযন্তি অত্থো। <span class="bld">অথা</span>তি তস্মিং আরম্ভকালে। <span class="bld">অস্সা</span>তি চূল়পন্থকস্স। ‘‘ত’’ন্তিপদং ‘‘মমাযনভাৰ’’ন্তিপদেন সম্বন্ধং কত্বা যোজনা কাতব্বাতি। দুতিযং।</p>
<p class="subhead">৩. ভিক্খুনুপস্সযসিক্খাপদং</p>
<p class="bodytext"><a name="para162"></a><span class="paranum">১৬২</span>. ততিযে ‘‘ওৰদতি পাচিত্তিযস্সা’’তি সামঞ্ঞতো ৰুত্তেপি ৰিসেসতো অত্থো গহেতব্বোতি <a name="V1.0044"></a> আহ ‘‘অট্ঠহি গরুধম্মেহি ওৰদন্তস্সেৰ পাচিত্তিয’’ন্তি। <span class="bld">ইতো</span>তি ইমস্মা সিক্খাপদম্হা। <span class="bld">যত্থ</span> <a name="M0.0053"></a> <span class="bld">যত্থা</span>তি যস্মিং যস্মিং সিক্খাপদে। <span class="bld">সব্বত্থ</span> তত্থ তত্থাতি যোজনাতি। ততিযং।</p>
<p class="subhead">পকিণ্ণককথা</p>
<p class="bodytext"><span class="bld">এত্থা</span>তি ইমস্মিং সিক্খাপদে। ইদং পকিণ্ণকং ৰুত্তন্তি সম্বন্ধো। <span class="bld">তীণি পাচিত্তিযানী</span>তি ভিক্খুনো অসম্মতত্তা একং পাচিত্তিযং, সূরিযস্স অত্থঙ্গতত্তা একং, ভিক্খুনুপস্সযং উপসঙ্কমিতত্তা একন্তি তীণি পাচিত্তিযানি। <span class="bld">কথ</span>ন্তি কেন কারণেন হোতীতি যোজনা। <span class="bld">তত্থা</span>তি ভিক্খুনুপস্সযং। <span class="bld">তস্সেৰা</span>তি সম্মতস্সেৰ ভিক্খুনো। <span class="bld">অঞ্ঞেন ধম্মেনা</span>তি গরুধম্মেহি অঞ্ঞেন ধম্মেন। <span class="bld">দিৰা পনা</span>তি সূরিযুগ্গমনতো তস্স অনত্থঙ্গতেযেৰাতি।</p>
<p class="subhead">৪. আমিসসিক্খাপদং</p>
<p class="bodytext"><a name="para164"></a><span class="paranum">১৬৪</span>. চতুত্থে বহুং মানং কতং যেহীতি <span class="bld">বহুকতা</span>। বহুকতা হুত্বা ন ওৰদন্তীতি অত্থং দস্সেন্তো আহ ‘‘ন বহুকতা’’তিআদি। <span class="bld">ধম্মে</span>তি সীলাদিধম্মে। <span class="bld">অধিপ্পাযো</span>তি ‘‘ন বহুকতা’’তিপদস্স, ছব্বগ্গিযানং ৰা অধিপ্পাযোতি যোজনা। ‘‘কত্তুকামোতি আদীন’’ন্তিপদং ‘‘অত্থো’’তিপদে ৰাচকসম্বন্ধো।</p>
<p class="bodytext">অসম্মতো নাম ঠপিতো ৰেদিতব্বোতি যোজনা। <span class="bld">সম্মুতি</span>ন্তি ভিক্খুনোৰাদকসম্মুতিং। পচ্ছা সামণেরভূমিযং ঠিতোতি যোজনাতি। চতুত্থং।</p>
<p class="subhead">৫. চীৰরদানসিক্খাপদং</p>
<p class="bodytext"><a name="para169"></a><span class="paranum">১৬৯</span>. পঞ্চমে <span class="bld">রথিকাযা</span>তি রচ্ছায। সা হি রথস্স হিতত্তা রথিকাতি ৰুচ্চতি। <span class="bld">সন্দিট্ঠা</span>তি সমোধানৰসেন দস্সীযিত্থাতি সন্দিট্ঠা। দিট্ঠমত্তকা মিত্তাতি আহ ‘‘মিত্তা’’তি। <span class="bld">সেস</span>ন্তি ৰুত্তৰচনতো সেসং ৰচনং। <span class="bld">তত্রা</span>তি চীৰরপটিগ্গহণসিক্খাপদে। <span class="bld">হী</span>তি ৰিসেসজোতকং। <span class="bld">ইধা</span>তি ইমস্মিং চীৰরদানসিক্খাপদেতি। পঞ্চমং।</p>
<p class="subhead">৬. চীৰরসিব্বনসিক্খাপদং</p>
<p class="bodytext"><a name="para175"></a><span class="paranum">১৭৫</span>. ছট্ঠে <a name="M0.0054"></a> <a name="V1.0045"></a> <span class="bld">উদাযী</span>তি এত্থ মহাউদাযী, কাল়ুদাযী, লাল়ুদাযীতি তযো উদাযী হোন্তি। তেসু ততিযোৰাধিপ্পেতোতি আহ ‘‘লাল়ুদাযী’’তি। পভাৰেন ঠাতি পৰত্ততীতি <span class="bld">পট্ঠো</span>তি কতে পটিবলোৰ লব্ভতি। তেনাহ ‘‘পটিবলো’’তি। <span class="bld">নিপুণো</span>তি কুসলো। ‘‘পটিভানেন কতচিত্ত’’ন্তিইমিনা <span class="bld">‘‘পটিভানচিত্ত’’</span>ন্তি পদস্স মজ্ঝে পদলোপং দস্সেতি। <span class="bld">সো</span>তি লাল়ুদাযী অকাসীতি সম্বন্ধো। <span class="bld">তস্সা</span>তি চীৰরস্স। ‘‘যথাসংহট’’ন্তি এত্থ এৰসদ্দো অজ্ঝাহরিতব্বোতি আহ ‘‘যথাসংহটমেৰা’’তি।</p>
<p class="bodytext"><a name="para176"></a><span class="paranum">১৭৬</span>. যং চীৰরং নিৰাসিতুং ৰা পারুপিতুং ৰা সক্কা হোতি, তং চীৰরং নামাতি যোজনা। <span class="bld">এৰং হী</span>তি এৰমেৰ। ‘‘দুক্কট’’ন্তিইমিনা ‘‘সযং সিব্বতি, আপত্তি পাচিত্তিযস্সা’’তি এত্থ অন্তরাপত্তিং দস্সেতি। <span class="bld">আরা</span>তি সূচি। সা হি অরতি নিস্সঙ্গৰসেন গচ্ছতি পৰিসতীতি ‘‘আরা’’তি ৰুচ্চতি, তস্সা পথো গমনং <span class="bld">আরাপথো,</span> তস্মিং, আরাপথস্স নীহরণাৰসানত্তা ‘‘নীহরণে’’তি ৰুত্তং। <span class="bld">সতক্খত্তুম্পী</span>তি অনেকক্খত্তুম্পি। <span class="bld">আণত্তো</span>তি আণাপীযতীতি আণত্তো। ‘‘আণাপিতো’’তি ৰত্তব্বে ণাপেসদ্দস্স লোপং, ইকারস্স চ অকারং কত্বা, ‘‘আদত্তে’’তি আখ্যাতপদে তেৰিভত্তিযা ৰিয তপচ্চযস্স চ দ্বিভাৰং কত্বা এৰং ৰুত্তং। তেনাহ ‘‘সকিং চীৰরং সিব্বাতি ৰুত্তো’’তি। <span class="bld">অথ পনা</span>তি ততো অঞ্ঞথা পন। <span class="bld">আণত্তস্সা</span>তি আণাপিতস্স। সম্বহুলানিপি পাচিত্তিযানি হোন্তীতি সম্বন্ধো।</p>
<p class="bodytext">যেপি নিস্সিতকা সিব্বন্তীতি যোজনা, আচরিযুপজ্ঝাযেসু সিব্বন্তেসূতি সম্বন্ধো। <span class="bld">তেস</span>ন্তি আচরিযুপজ্ঝাযানং। <span class="bld">তেসম্পী</span>তি নিস্সিতকানম্পি। ঞাতিকানং ভিক্খুনীনং চীৰরন্তি সম্বন্ধো। ‘‘অন্তেৰাসিকেহী’’তিপদং ‘‘সিব্বাপেন্তী’’তিপদে কারিতকম্মং। <span class="bld">তত্রাপী</span>তি আচরিযুপজ্ঝাযেহি সিব্বাপনেপি। ‘‘অন্তেৰাসিকে’’তিপদং ‘‘ৰঞ্চেত্বা’’তিপদে <a name="M0.0055"></a> সুদ্ধকম্মং, ‘‘সিব্বাপেন্তী’’তিপদে কারিতকম্মং। <span class="bld">ইতরেস</span>ন্তি আচরিযুপজ্ঝাযানন্তি। ছট্ঠং।</p>
<p class="subhead">৭. সংৰিধানসিক্খাপদং</p>
<p class="bodytext"><a name="para181"></a><span class="paranum">১৮১</span>. সত্তমে ‘‘তাসং ভিক্খুনীনং পচ্ছা গচ্ছন্তীন’’ন্তি পদানি ‘‘পত্তচীৰর’’ন্তি পাঠসেসেন যোজেতব্বানীতি আহ ‘‘পচ্ছা গচ্ছন্তীনং পত্তচীৰর’’ন্তি। তা ভিক্খুনিযো পচ্ছা গচ্ছন্তিযোতি ৰিভত্তিৰিপল্লাসং কত্বা ‘‘দূসেসু’’ন্তিপদেন যোজেতব্বানীতি আহ ‘‘তা ভিক্খুনিযো <a name="V1.0046"></a> চোরা দূসযিংসূ’’তি। অথ ৰা ৰিভত্তিৰিপল্লাসমকত্বা ‘‘অচ্ছিন্দিংসূ’’তি পদে ‘‘পত্তচীৰর’’ন্তিপদং অজ্ঝাহরিত্বা ‘‘দূসেসু’’ন্তিপদে ‘‘সীল’’ন্তি পাঠং অজ্ঝাহরিত্বা যোজেতব্বন্তি দট্ঠব্বং।</p>
<p class="bodytext"><a name="para182-3"></a><span class="paranum">১৮২-৩</span>. সংপুব্বো, ৰিপুব্বো চ ধাধাতু ত্বাপচ্চযো হোতীতি আহ ‘‘সংৰিদহিত্বা’’তি। <span class="bld">কুক্কুটো</span>তি তম্বচূল়ো। সো হি কুকতি আহারত্থং পাণকাদযো আদদাতীতি কুক্কুটো। <span class="bld">অয</span>ন্তি গামো। অধিকরণে ণোতি আহ ‘‘সম্পদন্তি এত্থা’’তি। <span class="bld">এত্থা</span>তি চ এতস্মিং গামে। উত্তরপদস্স অধিকরণত্থত্তা পুব্বপদেন ছট্ঠীসমাসোতি আহ ‘‘কুক্কুটান’’ন্তিআদি। এৰং ণসদ্দস্স অধিকরণত্থং, পুব্বপদেন ছট্ঠীসমাসঞ্চ দস্সেত্বা ইদানি ণসদ্দস্স ভাৰত্থং, পুব্বপদেন বাহিরত্থসমাসঞ্চ দস্সেতুং ৰুত্তং ‘‘অথ ৰা’’তি। <span class="bld">তত্থা</span>তি পচ্ছিমপাঠে। <span class="bld">উপ্পতিত্বা</span>তি উড্ডিত্বা উদ্ধং আকাসং লঙ্গিত্বাতি অত্থো। <span class="bld">এত্থা</span>তি পচ্ছিমপাঠে। <span class="bld">দ্বিধা</span>তি পদগমনপক্খগমনৰসেন দ্বিপকারেন। ‘‘উপচারো ন লব্ভতী’’তিইমিনা গামন্তরো ন হোতি, একগামোযেৰ পন হোতি, তস্মা আপত্তিপি একাযেৰ হোতীতি দস্সেতি। <span class="bld">পচ্চূসে</span>তি পভাতে। সো হি পটিৰিরুদ্ধং তিমিরং উসেতি নাসেতীতি পচ্চূসোতি ৰুচ্চতি। <span class="bld">ৰস্সন্তস্সা</span>তি রৰন্তস্স। ‘‘ৰচনতো’’তিপদং ‘‘আপত্তিযেৰা’’তিপদে ঞাপকহেতু। <span class="bld">রতনমত্তন্তরো</span>তি কুক্কুপমাণেন ব্যৰধানো।</p>
<p class="bodytext"><span class="bld">তত্রা</span>তি <a name="M0.0056"></a> ‘‘গামন্তরে গামন্তরে’’তি ৰচনে। <span class="bld">হী</span>তি ৰিত্থারো। <span class="bld">উভোপী</span>তি ভিক্খুভিক্খুনিযোপি সংৰিদহন্তীতি সম্বন্ধো। <span class="bld">ন ৰদন্তী</span>তি অট্ঠকথাচরিযা ন কথযন্তি। চতুন্নং মগ্গানং সমাগমট্ঠানং <span class="bld">চতুক্কং,</span> দ্বিন্নং, তিণ্ণং, চতুক্কতো অতিরেকানং ৰা মগ্গানং সম্বদ্ধট্ঠানং <span class="bld">সিঙ্ঘাটকং। তত্রাপী</span>তি উপচারোক্কমনেপি। <span class="bld">গামতো</span>তি অত্তনো গামতো। যাৰ ন ওক্কমন্তি, তাৰাতি যোজনা। <span class="bld">সন্ধাযা</span>তি আরব্ভ। <span class="bld">অথা</span>তি তস্মিং নিক্খমনকালে। <span class="bld">দ্বেপী</span>তি ভিক্খুভিক্খুনিযোপি গচ্ছন্তীতি সম্বন্ধো। <span class="bld">ত</span>ন্তি ৰচনং।</p>
<p class="bodytext"><span class="bld">হী</span>তি ৰিসেসো। ‘‘গামন্তরে গামন্তরে’’তি পুরিমস্মিং নযে অতিক্কমে অনাপত্তি, ওক্কমনে আপত্তীতি অযং ৰিসেসো।</p>
<p class="bodytext"><a name="para184"></a><span class="paranum">১৮৪</span>. <span class="bld">গতপুব্বত্থা</span>তি গতপুব্বা অত্থ ভৰথাতি অত্থো। এহি গচ্ছামাতি ৰা আগচ্ছেয্যাসীতি ৰা ৰদতীতি যোজনা। <span class="bld">চেতিযৰন্দনত্থ</span>ন্তি থূপস্স ৰন্দিতুং।</p>
<p class="bodytext"><a name="para185"></a><span class="paranum">১৮৫</span>. <span class="bld">ৰিসঙ্কেতেনা</span>তি <a name="V1.0047"></a> এত্থ কালৰিসঙ্কেতো, দ্বারৰিসঙ্কেতো, মগ্গৰিসঙ্কেতোতি তিৰিধো। তত্থ কালৰিসঙ্কেতেনেৰ অনাপত্তিং সন্ধায ‘‘ৰিসঙ্কেতেন গচ্ছন্তি, অনাপত্তী’’তি আহ। দ্বারৰিসঙ্কেতেন ৰা মগ্গৰিসঙ্কেতেন ৰা আপত্তিমোক্খো নত্থি। তমত্থং দস্সেন্তো আহ ‘‘পুরেভত্ত’’ন্তিআদি। <span class="bld">চক্কসমারুল়্হা</span>তি ইরিযাপথচক্কং ৰা সকটচক্কং ৰা সম্মা আরুল়্হা। <span class="bld">জনপদা</span>তি জনকোট্ঠাসা। <span class="bld">পরিযাযন্তী</span>তি পরি পুনপ্পুনং যন্তি চ আযন্তি চাতি। সত্তমং।</p>
<p class="subhead">৮. নাৰাভিরুহনসিক্খাপদং</p>
<p class="bodytext"><a name="para188"></a><span class="paranum">১৮৮</span>. অট্ঠমে সহ অঞ্ঞমঞ্ঞং থৰনং অভিত্থৰনং <span class="bld">সন্থৰো,</span> সঙ্গমোতি ৰুত্তং হোতি। মিত্তভাৰেন সন্থৰো <span class="bld">মিত্তসন্থৰো,</span> লোকেহি অস্সাদেতব্বো চ সো মিত্তসন্থৰো চেতি <span class="bld">লোকস্সাদমিত্তসন্থৰো,</span> তস্স ৰসো পভূ, তেন ৰা আযত্তোতি <span class="bld">লোকস্সাদমিত্তসন্থৰৰসো,</span> তেন। <span class="bld">উদ্ধং</span> গচ্ছতীতি <span class="bld">উদ্ধংগামিনী</span>তি দস্সেন্তো আহ ‘‘উদ্ধ’’ন্তিআদি। <span class="bld">উদ্ধ</span>ন্তি চ ইধ পটিসোতো। তেনাহ <a name="M0.0057"></a> ‘‘নদিযা পটিসোত’’ন্তি। ‘‘উদ্ধংগামিনি’’ন্তিমাতিকাপদং ‘‘উজ্জৰনিকাযা’’তিপদভাজনিযা সংসন্দেন্তো আহ ‘‘যস্মা পনা’’তিআদি। <span class="bld">যো</span>তি ভিক্খু। <span class="bld">উদ্ধং জৰনতো</span>তি পটিসোতং গমনতো। <span class="bld">তেনা</span>তি তেন হেতুনা। <span class="bld">অস্সা</span>তি ‘‘উদ্ধংগামিনি’’ন্তিপদস্স। অনুসোতং ইধ অধো নামাতি আহ ‘‘অনুসোত’’ন্তি। <span class="bld">অস্সপী</span>তি <span class="bld">পি</span>সদ্দো পুরিমাপেক্খো। <span class="bld">তত্থা</span>তি ‘‘উদ্ধংগামিনিং ৰা অধোগামিনিং ৰা’’তিৰচনে। <span class="bld">য</span>ন্তি নাৰং হরন্তীতি সম্বন্ধো। <span class="bld">সম্পটিপাদনত্থ</span>ন্তি সম্মা পটিমুখং পাদনত্থং, উজুপজ্জাপনত্থন্তি অত্থো। <span class="bld">এত্থা</span>তি নাৰাযং। ‘‘ঠপেত্বা’’তিপদভাজনিমপেক্খিত্বা ‘‘উপযোগত্থে নিস্সক্কৰচন’’ন্তি আহ। ‘‘অঞ্ঞত্রা’’তি মাতিকাপদে অপেক্খিতে নিস্সক্কত্থে নিস্সক্কৰচনম্পি যুজ্জতেৰ।</p>
<p class="bodytext"><a name="para189"></a><span class="paranum">১৮৯</span>. একং তীরং অগামকং অরঞ্ঞং হোতীতি যোজনা। অদ্ধযোজনগণনায পাচিত্তিযানি হোন্তীতি সম্বন্ধো। <span class="bld">মজ্ঝেন গমনেপী</span>তি <span class="bld">পি</span>সদ্দো অগামকঅরঞ্ঞতীরপস্সেন গমনে কা নাম কথাতি দস্সেতি। <span class="bld">ন কেৰলং নদিযা</span>তি কেৰলং নদিযা এৰ অনাপত্তি নাতি যোজনা, অঞ্ঞেসুপি সমুদ্দাদীসু অনাপত্তীতি অধিপ্পাযো। যোপি ভিক্খু গচ্ছতীতি সম্বন্ধো। <span class="bld">হী</span>তি সচ্চং, যস্মা ৰা।</p>
<p class="bodytext"><a name="para191"></a><span class="paranum">১৯১</span>. কালৰিসঙ্কেতো, তিত্থৰিসঙ্কেতো, নাৰাৰিসঙ্কেতোতি তিৰিধো ৰিসঙ্কেতো। তত্থ কালৰিসঙ্কেতেন <a name="V1.0048"></a> অনাপত্তিং সন্ধায ‘‘ৰিসঙ্কেতেন অভিরুহন্তী’’তি ৰুত্তং। অঞ্ঞেন ৰিসঙ্কেতেন আপত্তিযেৰ, তমত্থং দস্সেন্তো আহ ‘‘ইধাপী’’তিআদীতি। অট্ঠমং।</p>
<p class="subhead">৯. পরিপাচিতসিক্খাপদং</p>
<p class="bodytext"><a name="para192"></a><span class="paranum">১৯২</span>. নৰমে <span class="bld">মহানাগেসূ</span>তি মহাঅরহন্তেসু <span class="bld">তিট্ঠমানেসু</span> সন্তেসু, চেতকে পেস্সভূতে নৰকে ভিক্খূ নিমন্তেতীতি অধিপ্পাযো। <span class="bld">ইতরথা</span>তি ৰিভত্তিৰিপল্লাসতো ৰা পাঠসেসতো ৰা অঞ্ঞেন পকারেন। অন্তরং মজ্ঝং পত্তা কথা <span class="bld">অন্তরকথা</span>তি দস্সেন্তো আহ ‘‘অৰসান’’ন্তিআদি। পকিরীযিত্থাতি <span class="bld">পকতা,</span> ন <a name="M0.0058"></a> পকতা <span class="bld">ৰিপ্পকতা</span>তি ৰুত্তে করিযমানকথাৰাতি আহ ‘‘করিযমানা হোতী’’তি। <span class="bld">অদ্ধচ্ছিকেনা</span>তি উপড্ঢচক্খুনা। <span class="bld">তেহী</span>তি থেরেহি।</p>
<p class="bodytext"><a name="para194"></a><span class="paranum">১৯৪</span>. <span class="bld">লদ্ধব্ব</span>ন্তি লদ্ধারহং। <span class="bld">অস্সা</span>তি ‘‘ভিক্খুনিপরিপাচিত’’ন্তিপদস্স। সম্মা আরভিতব্বোতি <span class="bld">সমারম্ভো</span>তি দস্সেন্তো আহ ‘‘সমারদ্ধং ৰুচ্চতী’’তি। <span class="bld">পটিযাদিতস্সা</span>তি পরিপাচিতস্স ভত্তস্স। গিহীনং সমারম্ভোতি <span class="bld">গিহিসমারম্ভো,</span> কত্বত্থে চেতং সামিৰচনং। <span class="bld">ততো</span>তি ততো ভত্ততো। <span class="bld">অঞ্ঞত্রা</span>তি ৰিনা। তমত্থং ৰিৰরন্তো আহ ‘‘তং পিণ্ডপাতং ঠপেত্বা’’তি। পদভাজনে পন ৰুত্তন্তি সম্বন্ধো। ‘‘ঞাতকপৰারিতেহী’’তিপদং ‘‘অসমারদ্ধো’’তিপদে কত্তা। <span class="bld">অত্থতো</span>তি ভিক্খুনিঅপরিপাচিতঅত্থতো। <span class="bld">তস্মা</span>তি যস্মা অত্থতো সমারদ্ধোৰ হোতি, তস্মা।</p>
<p class="bodytext"><a name="para195"></a><span class="paranum">১৯৫</span>. <span class="bld">পটিযাদিত</span>ন্তি পটিযত্তং। পকতিযা পটিযত্তং <span class="bld">পকতিপটিযত্ত</span>ন্তি দস্সেন্তো আহ ‘‘পকতিযা’’তিআদি। মহাপচ্চরিযং পন ৰুত্তন্তি সম্বন্ধো। <span class="bld">তস্সা</span>তি তস্সেৰ ভিক্খুনো। <span class="bld">অঞ্ঞস্সা</span>তি ততো অঞ্ঞস্স ভিক্খুনো।</p>
<p class="bodytext"><a name="para197"></a><span class="paranum">১৯৭</span>. <span class="bld">ভিক্খুনিপরিপাচিতেপী</span>তি <span class="bld">পি</span>সদ্দো ভিক্খুনিঅপরিপাচিতে কা নাম কথাতি দস্সেতীতি। নৰমং।</p>
<p class="subhead">১০. রহোনিসজ্জসিক্খাপদং</p>
<p class="bodytext"><a name="para198"></a><span class="paranum">১৯৮</span>. দসমে <span class="bld">পাল়িঅত্থো চা</span>তি এত্থ পাল়িসদ্দো ৰিনিচ্ছিযসদ্দে চ যোজেতব্বো ‘‘পাল়িৰিনিচ্ছযো’’তি। <span class="bld">হী</span>তি সচ্চং, যস্মা ৰা। ‘‘ইদং সিক্খাপদ’’ন্তিপদং ‘‘একপরিচ্ছেদ’’ন্তিপদে <a name="V1.0049"></a> তুল্যত্থকত্তা, ‘‘পঞ্ঞত্ত’’ন্তিপদে কম্মং। <span class="bld">উপরী</span>তি অচেলকৰগ্গেতি। দসমং।</p>
<p class="centered">ওৰাদৰগ্গো ততিযো।</p>
<p class="title">৪. ভোজনৰগ্গো</p>
<p class="subhead">১. আৰসথপিণ্ডসিক্খাপদ-অত্থযোজনা</p>
<p class="bodytext"><a name="para203"></a><span class="paranum">২০৩</span>. ভোজনৰগ্গস্স <a name="M0.0059"></a> পঠমে আৰসথে পঞ্ঞত্তো পিণ্ডো <span class="bld">আৰসথপিণ্ডো</span>তি দস্সেন্তো আহ ‘‘সমন্তা’’তিআদি। <span class="bld">পরিক্খিত্ত</span>ন্তি পরিৰুতং আৰসথন্তি সম্বন্ধো। অদ্ধং পথং গচ্ছন্তীতি <span class="bld">অদ্ধিকা</span>। গিলাযন্তি রুজন্তীতি <span class="bld">গিলানা</span>। গব্ভো কুচ্ছিট্ঠসত্তো এতাসন্তি <span class="bld">গব্ভিনিযো</span>। মলং পব্বাজেন্তীতি <span class="bld">পব্বজিতা,</span> তেসং যথানুরূপন্তি সম্বন্ধো। পঞ্ঞত্তানি মঞ্চপীঠানি এত্থাতি <span class="bld">পঞ্ঞত্তমঞ্চপীঠো,</span> তং। অনেকগব্ভপরিচ্ছেদং অনেকপমুখপরিচ্ছেদং আৰসথং কত্বাতি যোজনা। <span class="bld">তত্থা</span>তি আৰসথে। <span class="bld">তেসং তেস</span>ন্তি অদ্ধিকাদীনং। হিয্যোসদ্দস্স অতীতানন্তরাহস্স চ অনাগতানন্তরাহস্স চ ৰাচকত্তা ইধ অনাগতানন্তরাহৰাচকোতি আহ ‘‘স্বেপী’’তি। কুহিং গতা ইতি ৰুত্তেতি যোজনা। <span class="bld">‘‘কুক্কুচ্চাযন্তো’’</span>তিপদস্স নামধাতুং দস্সেন্তো আহ ‘‘কুক্কুচ্চং করোন্তো’’তি।</p>
<p class="bodytext"><a name="para206"></a><span class="paranum">২০৬</span>. ‘‘অদ্ধযোজনং ৰা যোজনং ৰা’’তিইমিনা ‘‘পক্কমিতু’’ন্তিপদস্স কম্মং দস্সেতি। ‘‘গন্তু’’ন্তিইমিনা কমুসদ্দস্স পদৰিক্খেপত্থং দস্সেতি। ‘‘অনোদিস্সা’’তিপদস্স ত্বাপচ্চযন্তভাৰং দস্সেতুং ‘‘অনুদ্দিসিত্বা’’তি ৰুত্তং। পাসং ডেতীতি <span class="bld">পাসণ্ডো,</span> সত্তানং চিত্তেসু দিট্ঠিপাসং খিপতীতি অত্থো। অথ ৰা তণ্হাপাসং, দিট্ঠিপাসঞ্চ ডেতি উড্ডেতীতি <span class="bld">পাসণ্ডো,</span> তং পাসণ্ডং। <span class="bld">যাৰতত্থো পঞ্ঞত্তো হোতী</span>তি যাৰতা অত্থো হোতি, তাৰতা পঞ্ঞত্তো হোতীতি যোজনা। ‘‘যাৰদত্থো’’তিপি পাঠো, অযমেৰত্থো। দকারো পদসন্ধিকরো। <span class="bld">সকিং ভুঞ্জিতব্ব</span>ন্তি একদিৰসং সকিং ভুঞ্জিতব্বন্তি অত্থো। তেনাহ ‘‘একদিৰসং ভুঞ্জিতব্ব’’ন্তি।</p>
<p class="bodytext"><span class="bld">এত্থা</span>তি <a name="V1.0050"></a> ইমস্মিং সিক্খাপদে। এককুলেন ৰা পঞ্ঞত্তন্তি সম্বন্ধো। ভুঞ্জিতুং ন ৰট্টতি একতো হুত্বা পঞ্ঞত্তত্তাতি অধিপ্পাযো। নানাকুলেহি পঞ্ঞত্তং পিণ্ডন্তি যোজনা। ভুঞ্জিতুং ৰট্টতি নানাকুলানি একতো অহুত্বা ৰিসুং ৰিসুং পঞ্ঞত্তত্তাতি অধিপ্পাযো। যোপি পিণ্ডো <a name="M0.0060"></a> ছিজ্জতীতি সম্বন্ধো। <span class="bld">উপচ্ছিন্দিত্বা</span>তি অসদ্ধিযাদিপাপচিত্তত্তা উপচ্ছিন্দিত্বা।</p>
<p class="bodytext"><a name="para208"></a><span class="paranum">২০৮</span>. <span class="bld">অনুৰসিত্বা</span>তি পুনপ্পুনং ৰসিত্বা। অন্তরামগ্গে গচ্ছন্তত্তা ‘‘গচ্ছন্তো ভুঞ্জতী’’তি ইদং তাৰ যুত্তং হোতু, গতট্ঠানে পন গমিতত্তা কথং? পচ্চুপ্পন্নসমীপোপি অতীতো তেন সঙ্গহিতত্তা যুত্তং। ‘‘কুতো নু ত্বং ভিক্খু আগচ্ছসী’’তিআদীসু (সং॰ নি॰ ১.১৩০) ৰিয। তংসমীপোপি হি তাদিসো। নানাট্ঠানেসু নানাকুলানং সন্তকে পকতিযা অনাপত্তিভাৰতো নানাট্ঠানেসু এককুলস্সেৰ সন্তকং সন্ধায ৰুত্তং ‘‘অনাপত্তী’’তি। আরদ্ধস্স ৰিচ্ছেদত্তা ‘‘পুন একদিৰসং ভুঞ্জিতুং লভতী’’তি ৰুত্তং। ‘‘ওদিস্সা’’তি সামঞ্ঞতো ৰুত্তেপি ভিক্খূযেৰ গহেতব্বাতি আহ ‘‘ভিক্খূনংযেৰা’’তি। পঠমং।</p>
<p class="subhead">২. গণভোজনসিক্খাপদং</p>
<p class="bodytext"><a name="para209"></a><span class="paranum">২০৯</span>. দুতিযে পহীনলাভসক্কারস্স হেতুং দস্সেন্তো আহ ‘‘সো কিরা’’তিআদি। <span class="bld">সো</span>তি দেৰদত্তো। ‘‘অহোসী’’তি চ ‘‘পাকটো জাতো’’তি চ যোজেতব্বো। <span class="bld">অজাতসত্তুনা</span>তি অজাতস্সেযেৰ পিতুরাজস্স সত্তুভাৰতো অজাতসত্তুনা, ‘‘মারাপেত্বা’’তিপদে কারিতকম্মং। <span class="bld">রাজান</span>ন্তি বিম্বিসাররাজং, ‘‘মারাপেত্বা’’তিপদে ধাতুকম্মং। <span class="bld">অভিমারে</span>তি অভিনিলীযিত্বা ভগৰতো মারণত্থায পেসিতে ধনুধরে। <span class="bld">গূল়্হপটিচ্ছন্নো</span>তি গুহিতো হুত্বা পটিচ্ছন্নো। <span class="bld">পরিকথাযা</span>তি পরিগুহনায কথায। ‘‘রাজানম্পী’’তিপদং ‘‘মারাপেসী’’তিপদে ধাতুকম্মং। <span class="bld">পৰিজ্ঝী</span>তি পৰট্টেসি। <span class="bld">ততো</span>তি ততো ৰুত্ততো পরং উট্ঠহিংসূতি সম্বন্ধো। নগরে নিৰসন্তীতি <span class="bld">নাগরা। রাজা</span>তি অজাতসত্তুরাজা। <span class="bld">সাসনকণ্টক</span>ন্তিসাসনস্স কণ্টকসদিসত্তা সাসনকণ্টকং। <span class="bld">ততো</span>তি নীহরতো। <span class="bld">উপট্ঠানম্পী</span>তি উপট্ঠানম্পি, উপট্ঠানত্থাযপি ৰা। <span class="bld">অঞ্ঞেপী</span>তি রাজতো অঞ্ঞেপি। <span class="bld">অস্সা</span>তি দেৰদত্তস্স। <span class="bld">কিঞ্চি</span> খাদনীযভোজনীযং ‘‘দাতব্ব’’ন্তি ইমিনা যোজেতব্বং। <span class="bld">কিঞ্চি</span> ৰা অভিৰাদনাদি ‘‘কাতব্ব’’ন্তি ইমিনা সম্বন্ধো। কুলেসু <a name="M0.0061"></a> ৰিঞ্ঞাপেত্বা ভুঞ্জনস্স হেতুং দস্সেন্তো আহ ‘‘মা মে’’তিআদি। পোসেন্তো হুত্বা ভুঞ্জতীতি সম্বন্ধো।</p>
<p class="bodytext"><a name="para211"></a><span class="paranum">২১১</span>. ভত্তং অনধিৰাসেন্তানং কস্মা চীৰরং পরিত্তং উপ্পজ্জতীতি আহ ‘‘ভত্তং অগণ্হন্তান’’ন্তিআদি।</p>
<p class="bodytext"><a name="para212"></a><span class="paranum">২১২</span>. চীৰরকারকে <a name="V1.0051"></a> ভিক্খূ ভত্তেন কস্মা নিমন্তেন্তীতি আহ ‘‘গামে’’তিআদি।</p>
<p class="bodytext"><a name="para215"></a><span class="paranum">২১৫</span>. <span class="bld">নানাৰেরজ্জকে</span>তি এত্থ রঞ্ঞো ইদং <span class="bld">রজ্জং,</span> ৰিসদিসং রজ্জং <span class="bld">ৰিরজ্জং,</span> নানপ্পকারং ৰিরজ্জং <span class="bld">নানাৰিরজ্জং</span>। নানাৰিরজ্জেহি আগতা <span class="bld">নানাৰেরজ্জকা</span>। মজ্ঝে ৰুদ্ধি হোতীতি আহ ‘‘নানাৰিধেহি অঞ্ঞরজ্জেহি আগতে’’তি। <span class="bld">অঞ্ঞরজ্জেহী</span>তি রাজগহতো অঞ্ঞেহি রজ্জেহি। রঞ্জিতব্বন্তি <span class="bld">রঞ্জ</span>ন্তি ৰুত্তে নিগ্গহিতস্স অনাসনং সন্ধায ৰুত্তং ‘‘নানাৰেরঞ্জকেইতিপি পাঠো’’তি।</p>
<p class="bodytext"><a name="para218"></a><span class="paranum">২১৮</span>. <span class="bld">গণভোজনে</span>তি গণস্স ভোজনং গণভোজনং, গণভোজনস্স ভোজনং গণভোজনং, তস্মিং গণভোজনে পাচিত্তিযন্তি অত্থো। ‘‘রত্তূপরতো’’তিআদীসু (দী॰ নি॰ ১.১০; ম॰ নি॰ ১.২৯৩) ৰিয একস্স ভোজনসদ্দস্স লোপো দট্ঠব্বো। ননু উপোসথে ৰিয দ্বে তযো গণো নামাতি আহ ‘‘ইধ গণো নাম চত্তারো’’তিআদি। তেন দ্বে তযো গণো নাম ন হোন্তি, চত্তারো পন আদিং কত্বা তদুত্তরি গণো নামাতি দস্সেতি। <span class="bld">তং পনেত</span>ন্তি এত্থ এতসদ্দো ৰচনালঙ্কারো দ্বীসু সব্বনামেসু পুব্বস্সেৰ যেভুয্যেন পধানত্তা। <span class="bld">পসৰতী</span>তি ৰড্ঢতি, জাযতীতি অত্থো। <span class="bld">ৰেৰচনেন ৰা</span>তি ‘‘ভত্তেন নিমন্তেমি, ভোজনেন নিমন্তেমী’’তি পরিযাযেন ৰা। <span class="bld">ভাসন্তরেন ৰা</span>তি মূলভাসাতো অঞ্ঞায ভাসায ৰা। একতো নিমন্তিতা ভিক্খূতি সম্বন্ধো। <span class="bld">হী</span>তি সচ্চং, যস্মা ৰা। <span class="bld">পমাণ</span>ন্তি কারণং। ‘‘চত্তারো’’তি লিঙ্গৰিপল্লাসং কত্বা ‘‘ৰিহারে’’তিপদেন যোজেতব্বং। <span class="bld">ঠিতেসুযেৰা</span>তি পদং নিদ্ধারণসমুদাযো। একো নিমন্তিতোতি সম্বন্ধো।</p>
<p class="bodytext">চত্তারো <a name="M0.0062"></a> ভিক্খূ ৰিঞ্ঞাপেয্যুন্তি সম্বন্ধো। <span class="bld">পাটেক্ক</span>ন্তি পতিএকস্স ভাৰো পাটেক্কং, ৰিসুন্তি অত্থো। একতো ৰা নানাতো ৰা ৰিঞ্ঞাপেয্যুন্তি সম্বন্ধো।</p>
<p class="bodytext">ছৰিসঙ্খাততো বাহিরচম্মতো অব্ভন্তরচম্মস্স থূলত্তা ‘‘মহাচম্মস্সা’’তি ৰুত্তং। ফালং এতেসং পাদানং সঞ্জাতন্তি <span class="bld">ফালিতা,</span> উপ্পাদেন্তীতি সম্বন্ধো। পহটমত্তে সতীতি যোজনা। লেসেন কপ্পন্তি পৰত্তং চিত্তং <span class="bld">লেসকপ্পিযং</span>।</p>
<p class="bodytext"><span class="bld">সুত্তঞ্চা</span>তি সূচিপাসপৰেসনসুত্তঞ্চ। ননু ৰিসুং চীৰরদানসমযো ৰিয চীৰরকারসমযোপি অত্থি, কস্মা ‘‘যদা তদা’’তি ৰুত্তন্তি আহ ‘‘ৰিসুং হী’’তিআদি। <span class="bld">হী</span>তি সচ্চং, যস্মা ৰা। ৰিসুং চীৰরদানসমযো ৰিয চীৰরকারসমযো নাম যস্মা নত্থি, তস্মা <a name="V1.0052"></a> ‘‘যদা তদা’’তি মযা ৰুত্তন্তি অধিপ্পাযো। তস্মা যো ভিক্খু করোতি, তেন ভুঞ্জিতব্বন্তি যোজনা। <span class="bld">সূচিৰেঠনকো</span>তি সিব্বনত্থায দ্বে পিলোতিকখণ্ডে সম্বন্ধিত্বা সূচিযা ৰিজ্ঝনকো। <span class="bld">ৰিচারেতী</span>তি পঞ্চখণ্ডসত্তখণ্ডাদিৰসেন সংৰিদহতি। <span class="bld">ছিন্দতী</span>তি সত্থকেন ৰা হত্থেন ৰা ছিন্দতি। <span class="bld">মোঘসুত্ত</span>ন্তি মুয্হনং মোঘো, অত্থতো গহেতব্বছট্টেতব্বট্ঠানে মুয্হনচিত্তং, তস্স ছিন্দনং সুত্তন্তি মোঘসুত্তং। <span class="bld">আগন্তুকপট্ট</span>ন্তি দুপট্টচীৰরে মূলপট্টস্স উপরি ঠপিতপট্টং। <span class="bld">পচ্চাগত</span>ন্তি পট্টচীৰরাদীসু লব্ভতি। <span class="bld">বন্ধতী</span>তি মূলপট্টেন আগন্তুকপট্টং। বন্ধতি। <span class="bld">অনুৰাত</span>ন্তি চীৰরং অনুপরিযাযিত্বা ৰীযতি বন্ধীযতীতি অনুৰাতং, তং ছিন্দতি। <span class="bld">ঘট্টেতী</span>তি দ্বে অনুৰাতন্তে অঞ্ঞমঞ্ঞং সম্বজ্ঝতি। <span class="bld">আরোপেতী</span>তি চীৰরস্স উপরি আরোপেতি। <span class="bld">তত্থা</span>তি চীৰরে। <span class="bld">সুত্তং করোতী</span>তি সূচিপাসপৰেসনসুত্তং ৰট্টেতি। <span class="bld">ৰলেতী</span>তি ৰট্টিত্বা সুত্তৰেঠনদণ্ডকে আৰট্টেতি। <span class="bld">পিপ্ফলিক</span>ন্তি সত্থকং। তঞ্হি পিযম্পি ফালেতীতি পিপ্ফলি, সাযেৰ পিপ্ফলিকন্তি কত্বা পিপ্ফলিকন্তি ৰুচ্চতি, তং <span class="bld">নিসেতি</span> নিসানং করোতীতি অত্থো। যো পন কথেতি, এতং ঠপেত্বাতি যোজনা।</p>
<p class="bodytext">অদ্ধানমগ্গস্স দ্বিগাৰুতত্তা ‘‘অদ্ধযোজনব্ভন্তরে গাৰুতে’’তি ৰুত্তং। অভিরূল়্হেন ভুঞ্জিতব্বন্তি সম্বন্ধো। <span class="bld">যত্থা</span>তি যস্মিং কালে। ‘‘সন্নিপতন্তী’’তি বহুকত্তুৰসেন ৰুত্তং। অকুসলং পরিৰজ্জেতীতি <span class="bld">পরিব্বাজকো</span> <a name="M0.0063"></a>, পব্বজ্জৰেসং ৰা পরিগ্গহেত্বা ৰজতি গচ্ছতি পৰত্ততীতি <span class="bld">পরিব্বাজকো</span>। ৰিনা ভাৰপচ্চযেন ভাৰত্থস্স ঞাতব্বতো পরিব্বাজকভাৰো পরিব্বাজকো, তং সমাপন্নোতি পরিব্বাজকসমাপন্নো। অথ ৰা পরিব্বাজকেসু সমাপন্নো পরিযাপন্নোতি <span class="bld">পরিব্বাজকসমাপন্নো</span>। ‘‘এতেস’’ন্তিপদং ‘‘যেন কেনচী’’তিপদে নিদ্ধারণসমুদাযো।</p>
<p class="bodytext"><a name="para220"></a><span class="paranum">২২০</span>. যেপি ভিক্খূ ভুঞ্জন্তীতি সম্বন্ধো। <span class="bld">তত্থা</span>তি ‘‘দ্বে তযো একতো’’তিৰচনে। অনিমন্তিতো চতুত্থো যস্স চতুক্কস্সাতি <span class="bld">অনিমন্তিতচতুত্থং,</span> অনিমন্তিতেন ৰা চতুত্থং অনিমন্তিতচতুত্থং। এসেৰ নযো অঞ্ঞেসুপি চতুত্থেসু। <span class="bld">ইধা</span>তি ইমস্মিং সাসনে। <span class="bld">নিমন্তেতী</span>তি অকপ্পিযনিমন্তনেন নিমন্তেতি। <span class="bld">তেসূ</span>তি চতূসু ভিক্খূসু। <span class="bld">সো</span>তি উপাসকো। <span class="bld">অঞ্ঞ</span>ন্তি নাগতভিক্খুতো অঞ্ঞং, নিমন্তিতভিক্খুতো ৰা। <span class="bld">তঙ্খণপ্পত্ত</span>ন্তি তস্মিং পুচ্ছনকথনক্খণে পত্তং। <span class="bld">হী</span>তি ৰিত্থারো। <span class="bld">তত্থা</span>তি তস্মিং ঠানে, গেহে ৰা। <span class="bld">তেহী</span>তি করণভূতেহি ভিক্খূহি।</p>
<p class="bodytext"><span class="bld">সো</span>তি পিণ্ডপাতিকো। <span class="bld">অনাগচ্ছন্তম্পী</span>তি সযং ন আগচ্ছন্তম্পি। <span class="bld">লচ্ছথা</span>তি লভিস্সথ।</p>
<p class="bodytext"><span class="bld">সোপী</span>তি সামণেরোপি, ন পিণ্ডপাতিকোযেৰাতি অত্থো।</p>
<p class="bodytext"><span class="bld">তত্থা</span>তি <a name="V1.0053"></a> গিলানচতুত্থে, তেসু চতূসু ৰা। গিলানো ইতরেসং পন গণপূরকো হোতীতি যোজনা।</p>
<p class="bodytext"><span class="bld">গণপূরকত্তা</span>তি সমযলদ্ধস্স গণপূরকত্তা। <span class="bld">চতুক্কানী</span>তি চীৰরদানচতুত্থং চীৰরকারচতুত্থং অদ্ধানগমনচতুত্থং নাৰাভিরুহনচতুত্থং মহাসমযচতুত্থং, সমণভত্তচতুত্থন্তি ছ চতুক্কানি। পুরিমেহি মিস্সেত্বা একাদস চতুক্কানি ৰেদিতব্বানি। একো পণ্ডিতো ভিক্খু নিসিন্নো হোতীতি সম্বন্ধো। <span class="bld">তেসূ</span>তি তীসু ভিক্খূসু, গতেসু গচ্ছতীতি যোজনা। ভুত্বা আগন্ত্বা ঠিতেসুপি অনাপত্তিযেৰ। কস্মা সব্বেসং অনাপত্তি, ননু চত্তারো ভিক্খূ একতো গণ্হন্তীতি আহ ‘‘পঞ্চন্নং হী’’তিআদি। <span class="bld">হী</span>তি সচ্চং, যস্মা ৰা। <span class="bld">ভোজনানংযেৰা</span>তি ন যাগুখজ্জকফলাফলাদীনং। <span class="bld">তানি চা</span>তি যেহি ভোজনেহি ৰিসঙ্কেতং নত্থি, তানি চ ভোজনানি। <span class="bld">তেহী</span>তি চতূহি ভিক্খূহি <a name="M0.0064"></a>। <span class="bld">তানী</span>তি যাগুআদীনি। <span class="bld">ইতী</span>তি তস্মা অনাপত্তিন্তি যোজনা।</p>
<p class="bodytext">কোচি পেসিতো অপণ্ডিতমনুস্সো ৰদতীতি যোজনা। কত্তুকামেন পেসিতোতি সম্বন্ধো। <span class="bld">ভত্তং গণ্হথাতি ৰা</span>তি ৰাসদ্দো ‘‘ওদনং গণ্হথ, ভোজনং গণ্হথ, অন্নং গণ্হথ, কুরং গণ্হথা’’তি ৰচনানিপি সঙ্গণ্হাতি। নিমন্তনং সাদিযন্তীতি <span class="bld">নেমন্তনিকা</span>। পিণ্ডপাতে ধুতঙ্গে নিযুত্তাতি <span class="bld">পিণ্ডপাতিকা</span>। পুনদিৰসে ভন্তেতি ৰুত্তেতি যোজনা। <span class="bld">হরিত্বা</span>তি অপনেত্বা। <span class="bld">ততো</span>তি ততো ৰদনতো পরন্তি সম্বন্ধো। <span class="bld">ৰিক্খেপ</span>ন্তি ৰিৰিধং খেপং। <span class="bld">তে</span>তি অসুকা চ অসুকা চ গামিকা। ভন্তেতি ৰুত্তেতি যোজনা। <span class="bld">সোপী</span>তি অপণ্ডিতমনুস্সোপি, ন গামিকাযেৰাতি অত্থো। কস্মা ন লভামি ভন্তেতি ৰুত্তেতি যোজনা। এৰং ‘‘কথং নিমন্তেসুং ভন্তে’’তি এত্থাপি। <span class="bld">ততো</span>তি তস্মা কারণা। <span class="bld">এসা</span>তি এসো গামো। <span class="bld">ত</span>ন্তি ভূমত্থে চেতং উপযোগৰচনং, তস্মিং গামে চরথাতি হি অত্থো। <span class="bld">কিং এতেনা</span>তি এতেন পুচ্ছনেন কিং পযোজনং। <span class="bld">এত্থা</span>তি পুচ্ছনে। মা পমজ্জিত্থাতি ৰদতীতি সম্বন্ধো। <span class="bld">দুতিযদিৰসে</span>তি নিমন্তনদিৰসতো দুতিযদিৰসে। <span class="bld">ধুরগামে</span>তি পধানগামে, অন্তিকগামে ৰা। ভাৰো নাম কিরিযত্তা একোযেৰ হোতি, তস্মা কত্তারং ৰা কম্মং ৰা সম্বন্ধং ৰা অপেক্খিত্বা বহুৰচনেন ন ভৰিতব্বং, তেন ৰুত্তং ‘‘ন দুব্বচেহি ভৰিতব্ব’’ন্তি। <span class="bld">তেসূ</span>তি গামিকেসু ভোজেন্তেসূতি সম্বন্ধো। <span class="bld">অসনসালায</span>ন্তি ভোজনসালাযং। সা হি অসতি ভুঞ্জতি এত্থাতি অসনা, সলন্তি পৰিসন্তি অস্সন্তি সালা, অসনা চ সা সালাচেতি অসনসালাতি অত্থেন ‘‘অসনসালা’’তি ৰুচ্চতি।</p>
<p class="bodytext"><span class="bld">অথ পনা</span>তি ততো অঞ্ঞথা পন। অপাদানত্থো হি অথসদ্দো। <span class="bld">তত্থ তত্থা</span>তি তস্মিং তস্মিং <a name="V1.0054"></a> ঠানে অন্তরৰীথিআদীসূতি অত্থো। <span class="bld">পটিকচ্চেৰা</span>তি পঠমং কত্বা এৰ। ভিক্খূসু গামতো অনিক্খন্তেসু পগেৰাতি ৰুত্তং হোতি। <span class="bld">ন ৰট্টতী</span>তি ‘‘ভত্তং গণ্হথা’’তি পহিণত্তা ন ৰট্টতি। যে পন মনুস্সা ভোজেন্তীতি সম্বন্ধো। <span class="bld">নিৰত্তথাতি ৰুত্তপদে</span>তি ‘‘নিৰত্তথা’’তি ৰুত্তে কিরিযাপদে। <span class="bld">যস্স</span> <span class="bld">কস্সচি</span> <a name="M0.0065"></a> <span class="bld">হোতী</span>তি যস্স কস্সচি অত্থায হোতীতি যোজনা। <span class="bld">নিৰত্তিতুং ৰট্টতী</span>তি ‘‘ভত্তং গণ্হথা’’তি অৰুত্তত্তা নিৰত্তিতুং ৰট্টতি। <span class="bld">সম্বন্ধং কত্বা</span>তি ‘‘নিৰত্তথ ভন্তে’’তি ভন্তেসদ্দেন অব্যৰহিতং কত্বা। <span class="bld">নিসীদথ ভন্তে, ভত্তং গণ্হথা</span>তি ভন্তেসদ্দেন ব্যৰহিতং কত্বা ৰুত্তে ‘‘নিসীদথা’’তিপদে নিসীদিতুং ৰট্টতি। অথ ভন্তেসদ্দেন ব্যৰহিতং অকত্বা ‘‘নিসীদথ, ভত্তং গণ্হথা’’তি সম্বন্ধং কত্বা ৰুত্তে নিসীদিতুং ৰট্টতি। ইচ্চেতং নযং অতিদিসতি ‘‘এসেৰ নযো’’তিইমিনাতি। দুতিযং।</p>
<p class="subhead">৩. পরম্পরভোজনসিক্খাপদং</p>
<p class="bodytext"><a name="para221"></a><span class="paranum">২২১</span>. ততিযে ‘‘ন খো…পে॰… করোন্তী’’তিপাঠস্স অত্থসম্বন্ধং দস্সেন্তো আহ ‘‘যেন নিযামেনা’’তিআদি। তত্থ ‘‘যেন নিযামেনা’’তিইমিনা ‘‘যথযিমে মনুস্সা’’তি এত্থ যথাসদ্দস্স যংসদ্দত্থভাৰং দস্সেতি। <span class="bld">তেনা</span>তি তেন নিযামেন। ইমিনা যথাসদ্দস্স নিযমনিদ্দিট্ঠভাৰং দস্সেতি। ‘‘ঞাযতী’’তিইমিনা কিরিযাপাঠসেসং দস্সেতি। ‘‘সাসনং ৰা দানং ৰা’’তিপদেহি ইদংসদ্দস্স অত্থং দস্সেতি। <span class="bld">বুদ্ধপ্পমুখে সঙ্ঘে</span>তি সম্পদানত্থে চেতানি ভুম্মৰচনানি, বুদ্ধপ্পমুখস্স সঙ্ঘস্স দানং ৰাতি অত্থো। ‘‘পরিত্ত’’ন্তিইমিনা ওরকসদ্দস্স অত্থং দস্সেতি। ‘‘লামক’’ন্তিইমিনা পরিত্তসদ্দস্স পরিৰারত্থং নিৰত্তেতি। কিরো এৰ পতিভাৰে নিযুত্তো <span class="bld">কিরপতিকো</span>তি অত্থং দস্সেন্তো আহ ‘‘কিরপতিকোতি এত্থা’’তি আদি। <span class="bld">সো</span>তি কিরপতিকো। কম্মং কারেতীতি সম্বন্ধো। <span class="bld">উপচারৰসেনা</span>তি ৰোহারৰসেন, উপলক্খণৰসেন, পধানৰসেন ৰাতি অত্থো। ন কেৰলং বদরাযেৰ, অঞ্ঞেপি পন বহূ খাদনীযভোজনীযা পটিযত্তাতি অধিপ্পাযো। বদরেন মিস্সো <span class="bld">বদরমিস্সো,</span> বদরসাল়ৰোতি আহ ‘‘বদরসাল়ৰেনা’’তি। বদরচুণ্ণেন মিস্সো মধুসক্খরাদি <span class="bld">‘‘বদরসাল়ৰো’’</span>তি ৰুচ্চতি।</p>
<p class="bodytext"><a name="para222"></a><span class="paranum">২২২</span>. উদ্ধং <a name="M0.0066"></a> সূরো উগ্গতো অস্মিং কালেতি <span class="bld">উস্সূরো</span>তি ৰুত্তে অতিদিৰাকালোতি আহ ‘‘অতিদিৰা’’তি।</p>
<p class="bodytext"><a name="para226"></a><span class="paranum">২২৬</span>. অযং ভত্তৰিকপ্পনা নাম ৰট্টতীতি যোজনা। <span class="bld">পঞ্চসু সহধম্মিকেসূ</span>তি নিদ্ধারণসমুদাযো, ইত্থন্নামস্সাতি সম্বন্ধো। যদি পন সম্মুখাপি ৰিকপ্পিতুং ৰট্টতি, তদা অত্তনা <a name="V1.0055"></a> সহ ঠিতস্স ভগৰতো কস্মা ন ৰিকপ্পেতীতি আহ ‘‘সা চায’’ন্তিআদি। সা অযং ৰিকপ্পনা সঙ্গহিতাতি সম্বন্ধো। কস্মা ভগৰতো ৰিকপ্পেতুং ন ৰট্টতীতি আহ ‘‘ভগৰতি হী’’তিআদি। <span class="bld">হী</span>তি সচ্চং, যস্মা ৰা। সঙ্ঘেন কতন্তি সম্বন্ধো।</p>
<p class="bodytext"><a name="para229"></a><span class="paranum">২২৯</span>. ‘‘দ্বে তযো নিমন্তনে’’তিপদানি লিঙ্গৰিপল্লাসানীতি আহ ‘‘দ্বে তীণি নিমন্তনানী’’তি। নিমন্তিতব্বো এতেহীতি <span class="bld">নিমন্তনানি</span> ভোজনানি ভুঞ্জতীতি সম্বন্ধো। দ্বে তীণি কুলানি আকিরন্তীতি যোজনা। <span class="bld">সূপব্যঞ্জন</span>ন্তি সূপো চ ব্যঞ্জনঞ্চ সূপব্যঞ্জনং। <span class="bld">অনাপত্তি</span> একতো মিস্সিতত্তাতি অধিপ্পাযো। <span class="bld">মূলনিমন্তন</span>ন্তি পঠমনিমন্তনং ভোজনং। <span class="bld">অন্তো</span>তি হেট্ঠা। <span class="bld">একম্পি কবল়</span>ন্তি একম্পি আলোপং। <span class="bld">যথা তথা ৰা</span>তি যেন ৰা তেন ৰা আকারেন। <span class="bld">তত্থা</span>তি তস্মিং ভোজনে। <span class="bld">রসং ৰা</span>তি খীরতো অঞ্ঞং রসং ৰা। যেন খীররসেন অজ্ঝোত্থতং ভত্তং একরসং হোতি, তং খীরং ৰা তং রসং ৰা আকিরন্তীতি যোজনা। যংসদ্দো হি উত্তরৰাক্যে ঠিতো পুব্বৰাক্যে তংসদ্দং অৰগমযতি। খীরেন সংসট্ঠং ভত্তং <span class="bld">খীরভত্তং</span>। এৰং রসভত্তং। <span class="bld">অঞ্ঞেপী</span>তি খীরভত্তরসভত্তদাযকতো অঞ্ঞেপি। <span class="bld">অনাপত্তি</span> ভত্তেন অমিস্সিতত্তাতি অধিপ্পাযো। ‘‘ভুঞ্জন্তেনা’’তিপদং ‘‘ভুঞ্জিতু’’ন্তিপদে ভাৰকত্তা। <span class="bld">সপ্পিপাযাসেপী</span>তি সপ্পিনা চ পাযাসেন চ কতে ভত্তেপি।</p>
<p class="bodytext"><span class="bld">তস্সা</span>তি মহাউপাসকস্স। আপত্তীতি চ ৰট্টতীতি চ দ্বিন্নং অট্ঠকথাৰাদানং যুত্তভাৰং মহাপচ্চরিৰাদেন দস্সেতুং ৰুত্তং ‘‘মহাপচ্চরিয’’ন্তিআদি। দ্বে অট্ঠকথাৰাদা হি সন্ধাযভাসিতমত্তমেৰ ৰিসেসা, অত্থতো পন একা। মহাপচ্চরিযং ৰুত্তন্তি সম্বন্ধো। <span class="bld">একোৰা</span>তি কুম্ভিযা একোৰ। <span class="bld">পরম্পরভোজন</span>ন্তি পরস্স পরস্স ভোজনং <a name="M0.0067"></a>। <span class="bld">নিমন্তিতম্হা</span>তি অহং নিমন্তিতো অম্হি ননূতি অত্থো। <span class="bld">আপুচ্ছিত্বাপী</span>তি মহাউপাসকং আপুচ্ছিত্বাপি।</p>
<p class="bodytext"><span class="bld">সো</span>তি অনুমোদকো ভিক্খু। <span class="bld">ত</span>ন্তি ভিক্খুং। <span class="bld">অঞ্ঞো</span>তি অঞ্ঞতরো। <span class="bld">কি</span>ন্তি কস্মা। <span class="bld">নিমন্তিতত্তা</span>তি নিমন্তিতভাৰতো।</p>
<p class="bodytext">সকলেন গামেন নিমন্তিতোপি একতো হুত্বাৰ নিমন্তিতস্স কপ্পতি, ন ৰিসুং ৰিসুন্তি আহ ‘‘একতো হুত্বা’’তি। <span class="bld">পূগেপী</span>তি সমাদপেত্বা পুঞ্ঞং করোন্তানং সমূহেপি। ‘‘নিমন্তিযমানো’’তিপদস্স নিমন্তনাকারং দস্সেন্তো আহ ‘‘ভত্তং গণ্হা’’তি। <span class="bld">যদগ্গেনা</span>তি যং অগ্গেন যেন কোট্ঠাসেনাতি অত্থো। দ্বীসু থেরৰাদেসু মহাসুমত্থেরৰাদোৰ যুত্তোতি সো পচ্ছা ৰুত্তোতি। ততিযং।</p>
<p class="subhead">৪. কাণমাতাসিক্খাপদং</p>
<p class="bodytext"><a name="para230"></a><span class="paranum">২৩০</span>. চতুত্থে <a name="V1.0056"></a> ‘‘নকুলমাতাতি’’আদীসু (অ॰ নি॰ ১.২৬৬; অ॰ নি॰ অট্ঠ॰ ১.১.২৬৬) নকুলস্স ভগৰতো মাতা <span class="bld">নকুলমাতা</span>তি চ নকুলঞ্চ ভগৰতো তং মাতা চাতি নকুলমাতাতি চ অত্থো সম্ভৰতি, ‘‘উত্তরমাতাতি’’আদীসু উত্তরায মাতা <span class="bld">উত্তরমাতা</span>তি অত্থোযেৰ সম্ভৰতি। তেসু ‘‘উত্তরমাতা’’তিপদস্সেৰ ‘‘কাণমাতা’’তিপদস্স কাণায মাতা <span class="bld">কাণমাতা</span>তি অত্থোযেৰ সম্ভৰতীতি আহ ‘‘কাণায মাতা’’তি। তস্সা ধীতুযা ‘‘কাণা’’তিনামেন ৰিস্সুতভাৰং দস্সেন্তো আহ ‘‘সা কিরা’’তিআদি। <span class="bld">সা</span>তি দারিকা ৰিস্সুতা অহোসীতি সম্বন্ধো। <span class="bld">অস্সা</span>তি মহাউপাসিকায। <span class="bld">যে যে</span>তি পুরিসা। ‘‘রাগেন কাণা হোন্তী’’তিইমিনা কণন্তি নিমিলন্তি রাগেন পুরিসা এতাযাতি <span class="bld">কাণা</span>তি অত্থং দস্সেতি। <span class="bld">তস্সা</span>তি কাণায। <span class="bld">আগত</span>ন্তি এত্থ ভাৰত্থে তোতি আহ ‘‘আগমন’’ন্তি। <span class="bld">অধিপ্পাযো</span>তি ‘‘কিস্মিং ৰিযা’’তিপদস্স, কাণমাতায ৰা অধিপ্পাযো <a name="M0.0068"></a>। <span class="bld">রিত্তা</span>তি তুচ্ছা, সুঞ্ঞাতি অত্থো। ‘‘অস্মিং গমনে’’তিইমিনা বাহিরত্থসমাসং দস্সেতি। ‘‘অরিযসাৰিকা’’তিআদিনা অরিযানং ভিক্খূহি অপটিৰিভত্তভোগং দস্সেতি। ন কেৰলং কিঞ্চি পরিক্খযং অগমাসি, অথ খো সব্বন্তি আহ ‘‘সব্বং পরিক্খযং অগমাসী’’তি। <span class="bld">কাণাপী</span>তি পিসদ্দো ন কেৰলং মাতাযেৰ মগ্গফলভাগিনী অহোসি, অথ খো কাণাপি সোতাপন্না অহোসীতি দস্সেতি। <span class="bld">সোপি পুরিসো</span>তি কাণায পতিভূতো সোপি পুরিসো। <span class="bld">পকতিট্ঠানেযেৰা</span>তি জেট্ঠকপজাপতিট্ঠানেযেৰ।</p>
<p class="bodytext"><a name="para231"></a><span class="paranum">২৩১</span>. <span class="bld">ইমস্মিং পন ৰত্থুস্মি</span>ন্তি ইমস্মিং পূৰৰত্থুস্মিং। <span class="bld">এত</span>ন্তি পাথেয্যৰত্থুং। <span class="bld">অরিযসাৰকত্তা</span>তি অরিযভূতস্স সাৰকস্স ভাৰতো, অরিযস্স ৰা সম্মাসম্বুদ্ধস্স সাৰকভাৰতো।</p>
<p class="bodytext"><a name="para233"></a><span class="paranum">২৩৩</span>. পহেণকপণ্ণাকারসদ্দানং অঞ্ঞমঞ্ঞৰেৰচনত্তা ৰুত্তং ‘‘পহেণকত্থাযাতি পণ্ণাকারত্থাযা’’তি। <span class="bld">ইধা</span>তি ‘‘পূৰেহি ৰা’’তিপদে, সিক্খাপদে ৰা। <span class="bld">বদ্ধসত্তূ</span>তি মধুসক্খরাদীহি মিস্সেত্বা বদ্ধসত্তু। <span class="bld">থূপীকত</span>ন্তি থূপীকতং কত্বা।</p>
<p class="bodytext">‘‘দ্বত্তিপত্তপূরে’’তিপদস্স ৰিসেসনুত্তরভাৰং দস্সেতুং ৰুত্তং ‘‘পূরে পত্তে’’তি। দ্বে ৰা তযো ৰা পত্তাতি <span class="bld">দ্বত্তিপত্তা,</span> ৰাসদ্দত্থে সঙ্খ্যোভযবাহিরত্থসমাসো, তিসদ্দপরত্তা দ্বিস্স চ অকারো হোতি, দ্বত্তিপত্তা চ তে পূরা চাতি <span class="bld">দ্বত্তিপত্তপূরা,</span> তে দ্বত্তিপত্তপূরে গহেত্বাতি যোজনা। ‘‘আচিক্খিতব্ব’’ন্তি ৰুত্তৰচনস্স আচিক্খনাকারং দস্সেন্তো আহ ‘‘অত্র মযা’’তিআদি। <span class="bld">তেনাপী</span>তি <a name="V1.0057"></a> দুতিযেনাপি। পঠমভিক্খু একং গহেত্বা দুতিযভিক্খুস্স আরোচনঞ্চ দুতিযভিক্খু একং গহেত্বা ততিযভিক্খুস্স আরোচনঞ্চ অতিদিসন্তো আহ ‘‘যেনা’’তিআদি। তত্থ <span class="bld">যেনা</span>তি পঠমভিক্খুনা। পটিক্কমন্তি ভুঞ্জীত্বা এত্থাতি <span class="bld">পটিক্কমন</span>ন্তি ৰুত্তে অসনসালাৰ গহেতব্বাতি আহ ‘‘অসনসাল’’ন্তি। <span class="bld">যত্থা</span>তি যস্সং অসনসালাযং। মুখোলোকনং ন ৰট্টতীতি আহ ‘‘অত্তনো’’তিআদি। <span class="bld">অঞ্ঞত্থা</span>তি পটিক্কমনতো অঞ্ঞত্থ। <span class="bld">অস্সা</span>তি ভিক্খুস্স।</p>
<p class="bodytext">‘‘সংৰিভজিতব্ব’’ন্তি <a name="M0.0069"></a> ৰুত্তৰচনস্স সংৰিভজনাকারং দস্সেতুং ৰুত্তং ‘‘সচে তযো’’তিআদি। <span class="bld">যথামিত্ত</span>ন্তি যস্স যস্স মিত্তস্স। <span class="bld">অকামা</span>তি ন কামেন। কারণত্থে চেতং নিস্সক্কৰচনং।</p>
<p class="bodytext"><a name="para235"></a><span class="paranum">২৩৫</span>. <span class="bld">অন্তরামগ্গে</span>তি মগ্গস্স অন্তরো অন্তরামগ্গো, সুখুচ্চারণত্থং মজ্ঝে দীঘো, তস্মিং। বহুম্পি দেন্তানং এতেসং ঞাতকপৰারিতানং বহুম্পি পটিগ্গণ্হন্তস্সাতি যোজনা। অট্ঠকথাসু পন ৰুত্তন্তি সম্বন্ধো। অট্ঠকথানং ৰচনং পাল়িযা ন সমেতীতি। চতুত্থং।</p>
<p class="subhead">৫. পঠমপৰারণসিক্খাপদং</p>
<p class="bodytext"><a name="para236"></a><span class="paranum">২৩৬</span>. পঞ্চমে <span class="bld">পৰারিতা</span>তি এত্থ ৰস্সংৰুত্থপৰারণা, পচ্চযপৰারণা, পটিক্খেপপৰারণা, যাৰদত্থপৰারণা চাতি চতুব্বিধাসু পৰারণাসু যাৰদত্থপৰারণা চ পটিক্খেপপৰারণা চাতি দ্বে পৰারণা অধিপ্পেতাতি দস্সেন্তো আহ ‘‘ব্রাহ্মণেনা’’তিআদি। ব্রাহ্মণেন পৰারিতাতি সম্বন্ধো। <span class="bld">সয</span>ন্তি ততিযন্তনিপাতো ‘‘পৰারিতা’’তিপদেন সম্বন্ধো। চসদ্দো অঞ্ঞত্থ যোজেতব্বো যাৰদত্থপৰারণায চ পটিক্খেপপৰারণায চাতি। পটিমুখং অত্তনো গেহং ৰিসন্তি পৰিসন্তীতি <span class="bld">পটিৰিস্সকা</span>তি ৰুত্তে আসন্নগেহৰাসিকা গহেতব্বাতি আহ ‘‘সামন্তঘরৰাসিকে’’তি।</p>
<p class="bodytext"><a name="para237"></a><span class="paranum">২৩৭</span>. উদ্ধঙ্গমো রৰো <span class="bld">ওরৰো,</span> সোযেৰ সদ্দো <span class="bld">ওরৰসদ্দো,</span> কাকানং ওরৰসদ্দো <span class="bld">ককোরৰসদ্দো</span>তি দস্সেন্তো আহ ‘‘কাকান’’ন্তিআদি।</p>
<p class="bodytext"><a name="para239"></a><span class="paranum">২৩৯</span>. তৰন্তুপচ্চযস্স অতীতত্থভাৰং দস্সেতুং ৰুত্তং ‘‘তত্থ চা’’তিআদি। <span class="bld">তত্থা</span>তি ‘‘ভুত্তৰা’’তিপদে। যস্মা যেন ভিক্খুনা অজ্ঝোহরিতং হোতি, তস্মা সো ‘‘ভুত্তাৰী’’তি সঙ্খ্যং গচ্ছতীতি <a name="V1.0058"></a> যোজনা। <span class="bld">সঙ্খাদিত্বা</span>তি দন্তেহি চুণ্ণং কত্বা। <span class="bld">তেনা</span>তি তেন হেতুনা। <span class="bld">অস্সা</span>তি ‘‘ভুত্তাৰী’’তিপদস্স। পৰারেতি পটিক্খিপতীতি <span class="bld">পৰারিতো</span> ভিক্খূতি দস্সেন্তো আহ ‘‘কতপৰারণো’’তি। <span class="bld">সোপি চা</span>তি সো পটিক্খেপো চ হোতীতি সম্বন্ধো। <span class="bld">অস্সা</span>তি ‘‘পৰারিতো’’তিপদস্স। <span class="bld">তত্থা</span>তি ‘‘অসনং পঞ্ঞাযতী’’তিআদিৰচনে। যস্মা <a name="M0.0070"></a> ভুত্তাৰীতিপি সঙ্খ্যং গচ্ছতি, তস্মা ন পস্সামাতি যোজনা। ‘‘অসনং পঞ্ঞাযতী’’তি পদভাজনিযা ‘‘ভুত্তাৰী’’তি মাতিকাপদস্স অসংসন্দনভাৰং দস্সেতুং ৰুত্তং ‘‘অসনং পঞ্ঞাযতীতি ইমিনা’’তিআদি। <span class="bld">যঞ্চা</span>তি যঞ্চ ভোজনং। <span class="bld">দিরত্তাদী</span>তি এত্থ আদিসদ্দেন পঞ্চাদিৰচনং সঙ্গণ্হাতি। <span class="bld">এত</span>ন্তি ‘‘ভুত্তাৰী’’তিপদং।</p>
<p class="bodytext">‘‘অসনং পঞ্ঞাযতী’’তিআদীসু ৰিনিচ্ছযো এৰং ৰেদিতব্বোতি সম্বন্ধো। ‘‘পঞ্ঞাযতী’’তি এত্থ ঞাধাতুযা খাযনত্থং দস্সেতুং ৰুত্তং ‘‘দিস্সতী’’তি। ‘‘হত্থপাসে’’তিপদস্স দ্বাদসহত্থপ্পমাণো হত্থপাসো নাধিপ্পেতোতি আহ ‘‘অড্ঢতেয্যহত্থপ্পমাণে’’তি। ৰাচায অভিহরণং নাধিপ্পেতং। তেনাহ ‘‘কাযেনা’’তি। <span class="bld">অভিহরতী</span>তি অভিমুখং হরতি। <span class="bld">ত</span>ন্তি ভোজনং। <span class="bld">এত</span>ন্তি পঞ্চঙ্গভাৰং, ‘‘পঞ্চহি…পে॰… পঞ্ঞাযতী’’তি ৰচনং ৰা।</p>
<p class="bodytext"><span class="bld">তত্রা</span>তি ‘‘অসনং পঞ্ঞাযতী’’তিআদিৰচনে। <span class="bld">অস্নাতী</span>তি কীযাদিগণত্তা, তস্স চ একক্খরধাতুত্তা সকারনকারানং সংযোগো দট্ঠব্বো। <span class="bld">ত</span>ন্তি ভোজনং। উন্দতি পসৰতি ভুঞ্জন্তানং আযুবলং জনেতীতি <span class="bld">ওদনো</span>। যৰাদযো পূতিং কত্বা কতত্তা কুচ্ছিতেন মসীযতি আমসীযতীতি <span class="bld">কুমাসো</span>। সচতি সমৰাযো হুত্বা ভৰতীতি <span class="bld">সত্তু</span>। ব্যঞ্জনত্থায মারেতব্বোতি <span class="bld">মচ্ছো</span>। মানীযতি ভুঞ্জন্তেহীতি <span class="bld">মংসং। তত্থা</span>তি ওদনাদীসু পঞ্চসু ভোজনেসু। সারো অস্সত্থি অঞ্ঞেসং ধঞ্ঞানন্তি <span class="bld">সালী</span>। ৰহতি ভুঞ্জন্তানং জীৰিতন্তি <span class="bld">ৰীহি</span>। যৰতি অমিস্সিতোপি মিস্সিতো ৰিয ভৰতীতি <span class="bld">যৰো</span>। গুধতি পরিৰেঠতি মিলক্খভোজনত্তাতি <span class="bld">গোধুমো</span>। সোভনসীসত্তা কমনীযভাৰং গচ্ছতীতি <span class="bld">কঙ্গু</span>। মহন্তসীসত্তা, মধুররসনাল়ত্তা চ ৰরীযতি পত্থীযতি জনেহীতি <span class="bld">ৰরকো</span>। কোরং রুধিরং দূসতি ভুঞ্জন্তানন্তি <span class="bld">কুদ্রূসকো</span>। নিব্বত্তো ওদনো নামাতি সম্বন্ধো। <span class="bld">তত্থা</span>তি সত্তসু ধঞ্ঞেসু। <span class="bld">সালীতী</span>তি এত্থ ইতিসদ্দো নামপরিযাযো। সালী নামাতি অত্থো। এসেৰ নযো ‘‘ৰীহীতী’’তিআদীসুপি।</p>
<p class="bodytext"><span class="bld">এত্থা</span>তি <a name="M0.0071"></a> তিণধঞ্ঞজাতীসু। নীৰারো সালিযা অনুলোমো, ৰরকচোরকো ৰরকস্স অনুলোমো। <span class="bld">অম্বিলপাযাসাদীসূ</span>তি এত্থ আদিসদ্দেন খীরভত্তাদযো সঙ্গণ্হন্তি। <span class="bld">ওধী</span>তি অৰধি, মরিযাদোতি অত্থো। সো হি অৰহীযতি চজীযতি অস্মাতি ওধীতি ৰুচ্চতি।</p>
<p class="bodytext">যোপি <a name="V1.0059"></a> পাযাসো ৰা যাপি অম্বিলযাগু ৰা ওধিং ন দস্সেতি, সো পৰারণং ন জনেতীতি যোজনা। পযেন খীরেন কতত্তা <span class="bld">পাযাসো</span>। পাতব্বস্স, অসিতব্বস্স চাতি দ্বিন্নং ব্যুপ্পত্তিনিমিত্তানং সম্ভৰতো ৰা <span class="bld">পাযাসো</span>তি ৰুচ্চতি। <span class="bld">উদ্ধনতো</span>তি চুল্লিতো। সা হি উপরি ধীযন্তি ঠপিযন্তি থাল্যাদযো এত্থাতি উদ্ধনন্তি ৰুচ্চতি। <span class="bld">আৰজ্জিত্বা</span>তি পরিণামেত্বা। <span class="bld">ঘনভাৰ</span>ন্তি কথিনভাৰং। এত্থাপি ৰাক্যে ‘‘যো সো’’তি পদানি যোজেতব্বানি। <span class="bld">পুব্বে</span>তি অব্ভুণ্হকালে। <span class="bld">নিমন্তনে</span>তি নিমন্তনট্ঠানে। ভত্তে আকিরিত্বা দেন্তীতি সম্বন্ধো। যাপনং গচ্ছতি ইমাযাতি <span class="bld">যাগু</span>। কিঞ্চাপি তনুকা হোতি, তথাপীতি যোজনা। <span class="bld">উদকাদীসূ</span>তিআদিসদ্দেন কিঞ্জিকখীরাদযো সঙ্গয্হন্তি। যাগুসঙ্গহমেৰ গচ্ছতি, কস্মা? উদকাদীনং পক্কুথিতত্তাতি অধিপ্পাযো। <span class="bld">তস্মিং ৰা</span>তি সভত্তে, পক্কুথিতউদকাদিকে ৰা। <span class="bld">অঞ্ঞস্মিং ৰা</span>তি পক্কুথিতউদকাদিতো অঞ্ঞস্মিং উদকাদিকে ৰা। <span class="bld">যত্থ</span> যস্মিং উদকাদিকে পক্খিপন্তি, তং পৰারণং জনেতীতি যোজনা।</p>
<p class="bodytext"><span class="bld">সুদ্ধরসকো</span>তি মচ্ছমংসখণ্ডন্হারূহি অমিস্সো সুদ্ধো মচ্ছাদিরসকো। <span class="bld">রসকযাগূ</span>তি রসকভূতা দ্রৰভূতা যাগু। <span class="bld">ঘনযাগূ</span>তি কথিনযাগু। <span class="bld">এত্থা</span>তি ঘনযাগুযং। <span class="bld">পুপ্ফিঅত্থাযা</span>তি পুপ্ফং ফুল্লং ইমস্স খজ্জকস্সাতি পুপ্ফী, পুপ্ফিনো অত্থো পযোজনং পুপ্ফিঅত্থো, তদত্থায কতন্তি সম্বন্ধো। <span class="bld">তে তণ্ডুলে</span>তি তে সেদিততণ্ডুলে। অচুণ্ণত্তা নেৰ সত্তুসঙ্খ্যং, অপক্কত্তা ন ভত্তসঙ্খ্যং গচ্ছন্তি। <span class="bld">তেহী</span>তি সেদিততণ্ডুলেহি। তে তণ্ডুলে পচন্তি, করোন্তীতি সম্বন্ধো।</p>
<p class="bodytext">‘‘যৰেহী’’তি বহুৰচনেন সত্ত ধঞ্ঞানিপি গহিতানি। এস নযো সালিৰীহিযৰেহীতি এত্থাপি। <span class="bld">থুসে</span>তি ধঞ্ঞতচে। <span class="bld">পলাপেত্বা</span>তি পটিক্কমাপেত্বা <a name="M0.0072"></a>। <span class="bld">ত</span>ন্তি চুণ্ণং গচ্ছতীতি সম্বন্ধো। <span class="bld">খরপাকভজ্জিতান</span>ন্তি খরো পাকো খরপাকো, খরপাকেন ভজ্জিতা খরপাকভজ্জিতা, তেসং। ন পৰারেন্তি অসত্তুসঙ্গহত্তাতি অধিপ্পাযো। <span class="bld">কুণ্ডকম্পী</span>তি কণম্পি। পৰারেতি সত্তুসঙ্গহত্তাতি অধিপ্পাযো। <span class="bld">তেহী</span>তি লাজেহি। <span class="bld">সুদ্ধখজ্জক</span>ন্তি পিট্ঠেহি অমিস্সিতং সুদ্ধং ফলাফলাদিখজ্জকং। যাগুং পিৰন্তস্স দেন্তীতি যোজনা। <span class="bld">তানী</span>তি দ্বে মচ্ছমংসখণ্ডানি। ন পৰারেতি দ্বিন্নং মচ্ছমংসখণ্ডানং অখাদিতত্তাতি অধিপ্পাযো। <span class="bld">ততো</span>তি দ্বেমচ্ছমংসখণ্ডতো নীহরিত্বা একন্তি সম্বন্ধো, তেসু ৰা। <span class="bld">সো</span>তি খাদকো ভিক্খু। <span class="bld">অঞ্ঞ</span>ন্তি দ্বীহি মচ্ছমংসখণ্ডেহি অঞ্ঞং পৰারণপহোনকং ভোজনং।</p>
<p class="bodytext"><span class="bld">অৰত্থুতাযা</span>তি পৰারণায অৰত্থুভাৰতো। তং ৰিত্থারেন্তো আহ ‘‘যং হী’’তি। <span class="bld">হি</span>সদ্দো ৰিত্থারজোতকো। <span class="bld">য</span>ন্তি মংসং। <span class="bld">ইদং পনা</span>তি ইদং মংসং পন। পটিক্খিত্তমংসং কপ্পিযভাৰতো অপটিক্খিপিতব্বট্ঠানে <a name="V1.0060"></a> ঠিতত্তা পটিক্খিত্তম্পি মংসভাৰং ন জহাতি। ননু খাদিতমংসং পন অকপ্পিযভাৰতো পটিক্খিপিতব্বট্ঠানে ঠিতত্তা খাদিযমানম্পি মংসভাৰং জহাতীতি আহ ‘‘যং পনা’’তিআদি। কুলদূসককম্মঞ্চ ৰেজ্জকম্মঞ্চ উত্তরিমনুস্সধম্মারোচনঞ্চ সাদিতরূপিযঞ্চ <span class="bld">কুল…পে॰… রূপিযানি,</span> তানি আদীনি যেসং কুহনাদীনন্তি <span class="bld">কুল…পে॰… রূপিযাদযো,</span> তেহি। <span class="bld">সব্বত্থা</span>তি সব্বেসু ৰারেসু।</p>
<p class="bodytext"><span class="bld">এৰ</span>ন্তিআদি নিগমননিদস্সনং। <span class="bld">ত</span>ন্তি ভোজনং। <span class="bld">যথা</span>তি যেনাকারেন। যেন অজ্ঝোহটং হোতি, সো পটিক্খিপতি পৰারেতীতি যোজনা। <span class="bld">কত্থচী</span>তি কিস্মিঞ্চি পত্তাদিকে। <span class="bld">তস্মিং চে অন্তরে</span>তি তস্মিং খণে চে। <span class="bld">অঞ্ঞত্রা</span>তি অঞ্ঞস্মিং ঠানে। পত্তে ৰিজ্জমানভোজনং অনজ্ঝোহরিতুকামো হোতি যথা, এৰন্তি যোজনা। <span class="bld">হী</span>তি সচ্চং। <span class="bld">সব্বত্থা</span>তি সব্বেসু পদেসু। <span class="bld">তত্থা</span>তি কুরুন্দীযং। <span class="bld">আনিসদস্সা</span>তি আগম্ম নিসীদতি এতেনাতি আনিসদো, তস্স পচ্ছিমন্ততোতি সম্বন্ধো। <span class="bld">পণ্হিঅন্ততো</span>তি পসতি ঠিতকালে ৰা গমনকালে <a name="M0.0073"></a> ৰা ভূমিং ফুসতীতি পণ্হী, তস্স অন্ততো। ‘‘দাযকস্সা’’তিপদং ‘‘পসারিতহত্থ’’ন্তি পদেন চ ‘‘অঙ্গ’’ন্তি পদেন চ অৰযৰীসম্বন্ধো। <span class="bld">হত্থপাসো</span>তি হত্থস্স পাসো সমীপো হত্থপাসো, হত্থো পসতি ফুসতি অস্মিং ঠানেতি ৰা <span class="bld">হত্থপাসো,</span> অড্ঢতেয্যহত্থো পদেসো। <span class="bld">তস্মি</span>ন্তি হত্থপাসে।</p>
<p class="bodytext"><span class="bld">উপনামেতী</span>তি সমীপং নামেতি। <span class="bld">অনন্তরনিসিন্নোপী</span>তি হত্থপাসং অৰিজহিত্বা অনন্তরে ঠানে নিসিন্নোপি ভিক্খু ৰদতীতি যোজনা। <span class="bld">ভত্তপচ্ছি</span>ন্তি ভত্তেন পক্খিত্তং পচ্ছিং। <span class="bld">ঈসক</span>ন্তি ভাৰনপুংসকং। উদ্ধরিত্বা ৰা অপনামেত্বা ৰাতি সম্বন্ধিতব্বং। <span class="bld">দূরে</span>তি নৰাসনে। <span class="bld">ইতো</span>তি পত্ততো। গতো দূতোতি সম্বন্ধো।</p>
<p class="bodytext"><span class="bld">পরিৰেসনাযা</span>তি পরিৰেসনত্থায, ভত্তগ্গে ৰা। <span class="bld">তত্রা</span>তি অস্মিং পরিৰেসনে। <span class="bld">ত</span>ন্তি ভত্তপচ্ছিং। <span class="bld">ফুট্ঠমত্তাৰা</span>তি ফুসিযমত্তাৰ। কটচ্ছুনা উদ্ধটভত্তে পন পৰারণা হোতীতি যোজনা। <span class="bld">হী</span>তি সচ্চং, যস্মা ৰা। <span class="bld">তস্সা</span>তি পরিৰেসকস্স। <span class="bld">অভিহটে পটিক্খিত্তত্তা</span>তি অভিহটস্স ভত্তস্স পটিক্খিত্তভাৰতো।</p>
<p class="bodytext">‘‘কাযেন ৰাচায ৰা পটিক্খিপন্তস্স পৰারণা হোতী’’তি সঙ্খেপেন ৰুত্তমত্থং ৰিত্থারেন দস্সেন্তো আহ ‘‘তত্থা’’তিআদি। <span class="bld">তত্থা</span>তি তেসু কাযৰাচাপটিক্খেপেসু। <span class="bld">মচ্ছিকবীজনি</span>ন্তি মক্খিকানং উত্তাসনিং বীজনিং। খকারস্স হি ছকারং কত্বা ‘‘মচ্ছিকা’’তি ৰুচ্চতি ‘‘সচ্ছিকত্বা’’তিআদীসু <a name="V1.0061"></a> ৰিয (অ॰ নি॰ ৩.১০৩)। এত্থ হি ‘‘সক্খিকত্বা’’তি ৰত্তব্বে খকারস্স ছকারো হোতি।</p>
<p class="bodytext">একো ৰদতীতি সম্বন্ধো। <span class="bld">অপনেত্বা</span>তি পত্ততো অপনেত্বা। <span class="bld">এত্থা</span>তি ৰচনে। <span class="bld">কথ</span>ন্তি কেনাকারেন হোতীতি যোজনা। <span class="bld">ৰদন্তস্স নামা</span>তি এত্থ নামসদ্দো গরহত্থো ‘‘অত্থী’’তিপদেন যোজেতব্বো। <span class="bld">অত্থি নামা</span>তি অত্থো। <span class="bld">ইতোপী</span>তি পত্ততোপি। <span class="bld">তত্রাপী</span>তি তস্মিং ৰচনেপি।</p>
<p class="bodytext"><span class="bld">সমংসক</span>ন্তি মংসেন সহ পৰত্তং। <span class="bld">রস</span>ন্তি দ্রৰং। <span class="bld">ত</span>ন্তি ৰচনং। পটিক্খিপতো হোতি। কস্মা? মচ্ছো চ রসো চ মচ্ছেন মিস্সো রসো <a name="M0.0074"></a> চাতি অত্থস্স সম্ভৰতো। <span class="bld">ইদ</span>ন্তি ৰত্থুং। <span class="bld">মংসং ৰিসুং কত্বা</span>তি ‘‘মংসস্স রসং মংসরস’’ন্তি মংসপদত্থস্স পধানভাৰং অকত্বা, রসপদত্থস্সেৰ পধানভাৰং কত্বাতি অত্থো।</p>
<p class="bodytext"><span class="bld">আপুচ্ছন্ত</span>ন্তি ‘‘মংসরসং গণ্হথা’’তি আপুচ্ছন্তং। <span class="bld">ত</span>ন্তি মংসং। <span class="bld">করম্বকো</span>তি মিস্সকাধিৰচনমেতং। যঞ্হি অঞ্ঞেন অঞ্ঞেন মিস্সেত্বা করোন্তি, সো ‘‘করম্বকো’’তি ৰুচ্চতি। অযং পনেত্থ ৰচনত্থো – করোতি সমূহং অৰযৰিন্তি <span class="bld">করো,</span> করীযতি ৰা সমূহেন অৰযৰিনাতি <span class="bld">করো,</span> অৰযৰো, তং ৰকতি আদদাতীতি <span class="bld">করম্বকো,</span> সমূহো। ‘‘কদম্বকো’’তিপি পাঠো, সোপি যুত্তোযেৰ অনুমতত্তা পণ্ডিতেহি। অভিধানেপি এৰমেৰ অত্থী। অত্থো পন অঞ্ঞথা চিন্তেতব্বো। ইমস্মিং ৰা অত্থে রকারস্স দকারো কাতব্বো। মংসেন মিস্সো, লক্খিতো ৰা করম্বকো <span class="bld">মংসকরম্বকো। ন পৰারেতী</span>তি যেসং কেসঞ্চি মিস্সকত্তা ন পৰারেতি। <span class="bld">পৰারেতী</span>তি মংসেন মিস্সিতত্তা পৰারেতি।</p>
<p class="bodytext">যো পন পটিক্খিপতি, সো পৰারিতোৰ হোতীতি যোজনা। <span class="bld">নিমন্তনে</span>তি নিমন্তনট্ঠানে। <span class="bld">হী</span>তি সচ্চং। <span class="bld">তত্থা</span>তি কুরুন্দিযং। <span class="bld">যেনা</span>তি যেন ভত্তেন। <span class="bld">এত্থা</span>তি ‘‘যাগুং গণ্হথা’’তিআদিৰচনে। <span class="bld">অধিপ্পাযো</span>তি অট্ঠকথাচরিযানং অধিপ্পাযো। <span class="bld">এত্থা</span>তি ‘‘যাগুমিস্সকং গণ্হথা’’তিআদিৰচনে। <span class="bld">দুদ্দস</span>ন্তি দুক্করং দস্সনং। <span class="bld">ইদঞ্চা</span>তি ‘‘মিস্সকং গণ্হথা’’তিৰচনঞ্চ। <span class="bld">ন সমানেতব্ব</span>ন্তি সমং ন আনেতব্বং, সমানং ৰা ন কাতব্বং। <span class="bld">হী</span>তি সচ্চং, যস্মা ৰা। <span class="bld">ইদং পনা</span>তি মিস্সকং পন। <span class="bld">এত্থা</span>তি মিস্সকে। <span class="bld">ৰিসুং কত্বা</span>তি রসখীরসপ্পীনি আৰেণিং কত্বা। <span class="bld">ত</span>ন্তি রসাদিং।</p>
<p class="bodytext">কদ্দীযতি মদ্দীযতীতি <span class="bld">কদ্দমো</span>। উন্দতি পসৰতি ৰড্ঢতীতি <span class="bld">উদকং</span>। উন্দতি ৰা ক্লেদনং করোতীতি <a name="V1.0062"></a> <span class="bld">উদকং,</span> নিলীনে সত্তে গুপতি রক্খতীতি <span class="bld">গুম্বো,</span> গুহতি সংৰরতীতি ৰা <span class="bld">গুম্বো। অনুপরিযাযন্তেনা</span>তি অনুক্কমেন পরিৰত্তিত্বা <a name="M0.0075"></a> আযন্তেন। <span class="bld">ত</span>ন্তি নাৰং ৰা সেতুং ৰা। <span class="bld">মজ্ঝন্হিক</span>ন্তি অহস্স মজ্ঝং মজ্ঝন্হং, অহসদ্দস্স ন্হাদেসো, মজ্ঝন্হং এৰ মজ্ঝন্হিকং। পোত্থকেসু পন মজ্ঝন্তিকন্তি পাঠো অত্থি, সো অপাঠোযেৰ। যো ঠিতো পৰারেতি, তেন ঠিতেনেৰ ভুঞ্জিতব্বন্তি যোজনা। <span class="bld">আনিসদ</span>ন্তি পীঠে ফুট্ঠআনিসদমংসং। <span class="bld">অচালেত্বা</span>তি অচাৰেত্বা। অযমেৰ ৰা পাঠো। উপরি চ পস্সেসু চ অমোচেত্বাতি ৰুত্তং হোতি। অদিন্নাদানে ৰিয ঠানাচাৰনং ন ৰেদিতব্বং। <span class="bld">সংসরিতু</span>ন্তি সংসব্বিতুং। <span class="bld">ন</span>ন্তি ভিক্খুং।</p>
<p class="bodytext">অতিরেকং রিচতি গচ্ছতীতি <span class="bld">অতিরিত্তং,</span> ন অতিরিত্তং <span class="bld">অনতিরিত্ত</span>ন্তি অত্থং দস্সেন্তো আহ ‘‘ন অতিরিত্ত’’ন্তি। ‘‘অধিক’’ন্তিইমিনা অতিরিত্তসদ্দস্স অতিসুঞ্ঞত্থং নিৰত্তেতি। অধি হুত্বা এতি পৰত্ততীতি <span class="bld">অধিকং। তং পনা</span>তি অনতিরিত্তং পন হোতীতি সম্বন্ধো। <span class="bld">তত্থা</span>তি ‘‘অকপ্পিযকত’’ন্তিআদিৰচনে। ৰিত্থারো এৰং ৰেদিতব্বোতি যোজনা। <span class="bld">তত্থা</span>তি অতিরিত্তং কাতব্বেসু ৰত্থূসু। যং ফলং ৰা যং কন্দমূলাদি ৰা অকতন্তি যোজনা। <span class="bld">অকপ্পিযভোজনং ৰা</span>তি কুলদূসককম্মাদীহি নিব্বত্তং অকপ্পিযভোজনং ৰা অত্থীতি সম্বন্ধো। <span class="bld">যো</span>তি ৰিনযধরো ভিক্খু। তেন কতন্তি যোজনা। ‘‘ভুত্তাৰিনা পৰারিতেন আসনা ৰুট্ঠিতেন কত’’ন্তিৰচনতো ভুত্তাৰিনা অপৰারিতেন আসনা ৰুট্ঠিতেন কত্তব্বন্তি সিদ্ধং। তস্মা পাতো অদ্ধানং গচ্ছন্তেসু দ্বীসু একো পৰারিতো, তস্স ইতরো পিণ্ডায চরিত্বা লদ্ধং ভিক্খং অত্তনা অভুত্বাপি ‘‘অলমেতং সব্ব’’ন্তি কাতুং লভতি এৰ। <span class="bld">য</span>ন্তি খাদনীযভোজনীযং। ‘‘তদুভযম্পী’’তিইমিনা অতিরিত্তঞ্চ অতিরিত্তঞ্চ <span class="bld">অতিরিত্তং,</span> ন অতিরিত্তং <span class="bld">অনতিরিত্ত</span>ন্তি অত্থং দস্সেতি।</p>
<p class="bodytext"><span class="bld">তস্সেৰা</span>তি অনতিরিত্তস্সেৰ। <span class="bld">এত্থা</span>তি অনতিরিত্তে, ‘‘কপ্পিযকত’’ন্তি আদীসু সত্তসু ৰিনযকম্মাকারেসু ৰা। <span class="bld">অনন্তরে</span>তি ৰিনযধরস্স অনন্তরে আসনে। পত্ততো নীহরিত্বাতি সম্বন্ধো। <span class="bld">তত্থেৰা</span>তি ভুঞ্জনট্ঠানেযেৰ। <span class="bld">তস্সা</span>তি নিসিন্নস্স। <span class="bld">তেনা</span>তি ভত্তং আনেন্তেন ভিক্খুনা ভুঞ্জিতব্বন্তি যোজনা। ‘‘নিসিন্নেন ভিক্খুনা’’তি কারিতকম্মং <a name="M0.0076"></a> আনেতব্বং। কস্মা ‘‘হত্থং ধোৰিত্বা’’তি ৰুত্তন্তি পুচ্ছন্তো আহ ‘‘কস্মা’’তি। <span class="bld">হী</span>তি কারণং। যস্মা অকপ্পিযং হোতি, তস্মা হত্থং ধোৰিত্বাতি মযা ৰুত্তন্তি অধিপ্পাযো। <span class="bld">তস্সা</span>তি ভত্তং আনেন্তস্স। <span class="bld">যেনা</span>তি ৰিনযধরেন। পুন <span class="bld">যেনা</span>তি এৰমেৰ। <span class="bld">যঞ্চা</span>তি খাদনীযভোজনীযঞ্চ। যেন ৰিনযধরেন পঠমং অকতং, তেনেৰ কত্তব্বং। যঞ্চ খাদনীযভোজনীযং পঠমং অকতং, তঞ্ঞেৰ কত্তব্বন্তি ৰুত্তং হোতি <a name="V1.0063"></a>। <span class="bld">তত্থা</span>তি পঠমভাজনে। <span class="bld">হী</span>তি সচ্চং। পঠমভাজনং সুদ্ধং ধোৰিত্বা কতম্পি নিদ্দোসমেৰ। <span class="bld">তেন ভিক্খুনা</span>তি পৰারিতেন ভিক্খুনা।</p>
<p class="bodytext"><span class="bld">কুণ্ডেপী</span>তি উক্খলিযম্পি। সা হি কুডতি ওদনাদিং দাহং করোতীতি কুণ্ডোতি ৰুচ্চতি। <span class="bld">ত</span>ন্তি অতিরিত্তকতং খাদনীযভোজনীযং। <span class="bld">যেন পনা</span>তি ৰিনযধরেন পন। ভিক্খুং নিসীদাপেন্তীতি সম্বন্ধো। <span class="bld">মঙ্গলনিমন্তনে</span>তি মঙ্গলত্থায নিমন্তনট্ঠানে। <span class="bld">তত্থা</span>তি মঙ্গলনিমন্তনে। <span class="bld">করোন্তেনা</span>তি করোন্তেন ৰিনযধরেন।</p>
<p class="bodytext">গিলানেন ভুঞ্জিতাৰসেসমেৰ ন কেৰলং গিলানাতিরিত্তং নাম, গিলানং পন উদ্দিস্স আভতং গিলানাতিরিত্তমেৰ নামাতি দস্সেন্তো আহ ‘‘ন কেৰল’’ন্তিআদি। <span class="bld">যংকিঞ্চি গিলান</span>ন্তি উপসম্পন্নং ৰা অনুপসম্পন্নং ৰা যংকিঞ্চি গিলানং। যং দুক্কটং ৰুত্তং, তং অসংসট্ঠৰসেন ৰুত্তন্তি যোজনা। <span class="bld">অনাহারত্থাযা</span>তি পিপাসচ্ছেদনআবাধৰূপসমত্থায।</p>
<p class="bodytext"><a name="para241"></a><span class="paranum">২৪১</span>. <span class="bld">সতি পচ্চযে</span>তি এত্থ পচ্চযস্স সরূপং দস্সেতুং ‘‘পিপাসায সতী’’তি চ ‘‘আবাধে সতী’’তি চ ৰুত্তং। <span class="bld">তেন তেনা</span>তি সত্তাহকালিকেন চ যাৰজীৰিকেন চ। <span class="bld">তস্সা</span>তি আবাধস্স। ইদং পদং ‘‘উপসমনত্থ’’ন্তি এত্থ সমুধাতুযা সম্বন্ধে সম্বন্ধো, যুপচ্চযেন সম্বন্ধে কম্মন্তি দট্ঠব্বন্তি। পঞ্চমং।</p>
<p class="subhead">৬. দুতিযপৰারণসিক্খাপদং</p>
<p class="bodytext"><a name="para242"></a><span class="paranum">২৪২</span>. ছট্ঠে ন আচরিতব্বোতি <span class="bld">অনাচারো</span>তি ৰুত্তে পণ্ণত্তিৰীতিক্কমোতি আহ ‘‘পণ্ণত্তিৰীতিক্কম’’ন্তি। ‘‘করোতী’’তিইমিনা ‘‘অত্তানমাচরতী’’তিআদীসু <a name="M0.0077"></a> ৰিয চরসদ্দো করসদ্দত্থোতি দস্সেতি। <span class="bld">উপনন্ধী</span>তি এত্থ উপসদ্দো উপনাহত্থো, নহধাতু বন্ধনত্থোতি দস্সেন্তো আহ ‘‘উপনাহ’’ন্তিআদি। জনিতো উপনাহো যেনাতি জনিতউপনাহো। ইমিনা <span class="bld">‘‘উপনন্ধো’’</span>তি পদস্স উপনহতীতি উপনন্ধোতি কত্থুত্থং দস্সেতি।</p>
<p class="bodytext"><a name="para243"></a><span class="paranum">২৪৩</span>. <span class="bld">অভিহট্ঠু</span>ন্তি এত্থ তুংপচ্চযো ত্বাপচ্চযত্থোতি আহ ‘‘অভিহরিত্বা’’তি। পদভাজনে পন ৰুত্তন্তি সম্বন্ধো। সাধারণমেৰ অত্থন্তি যোজনা। <span class="bld">অস্সা</span>তি ভিক্খুস্স। <span class="bld">তীহাকারেহী</span>তি সামং জাননেন চ অঞ্ঞেসমারোচনেন চ তস্সারোচনেন চাতি তীহি কারণেহি। আসাদীযতে <a name="V1.0064"></a> মঙ্কুং করীযতে <span class="bld">আসাদনং,</span> তং অপেক্খো <span class="bld">আসাদনাপেক্খো</span>তি দস্সেন্তো আহ ‘‘আসাদন’’ন্তিআদি।</p>
<p class="bodytext">যস্স অত্থায অভিহটন্তি সম্বন্ধো। <span class="bld">ইতরস্সা</span>তি অভিহারকতো অঞ্ঞস্স ভুত্তস্সাতি। ছট্ঠং।</p>
<p class="subhead">৭. ৰিকালভোজনসিক্খাপদং</p>
<p class="bodytext"><a name="para247"></a><span class="paranum">২৪৭</span>. সত্তমে <span class="bld">গিরিম্হী</span>তি পব্বতম্হি। সো হি হিমৰমনাদিৰসেন জলং, সারভূতানি চ ভেসজ্জাদিৰত্থূনি গিরতি নিগ্গিরতীতি গিরীতি ৰুচ্চতি। <span class="bld">অগ্গসমজ্জো</span>তি উত্তমসমজ্জো। ইমেহি পদেহি অগ্গো সমজ্জো অগ্গসমজ্জো, গিরিম্হি পৰত্তো অগ্গসমজ্জো <span class="bld">গিরগ্গসমজ্জো</span>তি অত্থং দস্সেতি। <span class="bld">সমজ্জো</span>তি চ সভা। সা হি সমাগমং অজন্তি গচ্ছন্তি জনা এত্থাতি সমজ্জোতি ৰুচ্চতি। ‘‘গিরিস্স ৰা’’তিআদিনা গিরিস্স অগ্গো কোটি <span class="bld">গিরগ্গো,</span> তস্মিং পৰত্তো সমজ্জো <span class="bld">গিরগ্গসমজ্জো</span>তি অত্থো দস্সিতো। <span class="bld">সো</span>তি গিরগ্গসমজ্জো। ভৰিস্সতি কিরাতি যোজনা। <span class="bld">ভূমিভাগে</span>তি অৰযৰিআধারো, সন্নিপততীতি সম্বন্ধো। নটঞ্চ নাটকঞ্চ <span class="bld">নটনাটকানি</span>। ‘‘নচ্চং গীতং ৰাদিতঞ্চা’’তি ইদং তযং ‘‘নাটক’’ন্তি ৰুচ্চতি। <span class="bld">তেস</span>ন্তি নটনাটকানং। <span class="bld">দস্সনত্থ</span>ন্তি দস্সনায চ সৰনায চ। সৰনম্পি হি দস্সনেনেৰ সঙ্গহিতং। <span class="bld">অপঞ্ঞত্তে</span> <a name="M0.0078"></a> <span class="bld">সিক্খাপদে</span>তি ঊনৰীসতিৰস্সসিক্খাপদস্স তাৰ অপঞ্ঞত্তত্তা। <span class="bld">তে</span>তি সত্তরসৰগ্গিযা। <span class="bld">তত্থা</span>তি গিরগ্গসমজ্জং। <span class="bld">অথা</span>তি তস্মিং কালে। <span class="bld">নেস</span>ন্তি সত্তরসৰগ্গিযানং অদংসূতি সম্বন্ধো। <span class="bld">ৰিলিম্পেত্বা</span>তি ৰিলেপনেহি ৰিৰিধাকারেন লিম্পেত্বা।</p>
<p class="bodytext"><a name="para249"></a><span class="paranum">২৪৯</span>. ‘‘ৰিকালে’’তি সামঞ্ঞেন ৰুত্তেপি ৰিসেসকালোৰ গহেতব্বোতি আহ ‘‘কালো’’তিআদি। <span class="bld">সো চা</span>তি ভোজনকালো চ। মজ্ঝন্হিকো হোতীতি যোজনা। <span class="bld">তেনেৰা</span>তি ভোজনকালস্স অধিপ্পেতত্তা এৰ। <span class="bld">অস্সা</span>তি ‘‘ৰিকালে’’তিপদস্স। ‘‘ৰিকালো নাম…পে॰… অরুণুগ্গমনা’’তি পদভাজনেন অরুণুগ্গমনতো যাৰ মজ্ঝন্হিকা কালো নামাতি অত্থো নযেন দস্সিতো হোতি। <span class="bld">ততো</span>তি ঠিতমজ্ঝন্হিকতো। সূরিযস্স অতিসীঘত্তা ৰেগেন ঠিতমজ্ঝন্হিকং ৰীতিৰত্তেয্যাতি আহ ‘‘কুক্কুচ্চকেন পন ন কত্তব্ব’’ন্তি। <span class="bld">কালত্থম্ভো</span>তি কালস্স জাননত্থায থূণো। <span class="bld">কালন্তরে</span>তি কালস্স অব্ভন্তরে।</p>
<p class="bodytext">অৰসেসং খাদনীযং নামাতি এত্থ ৰিনিচ্ছযো এৰং ৰেদিতব্বোতি যোজনা। <span class="bld">য</span>ন্তি খাদনীযং <a name="V1.0065"></a> অত্থীতি সম্বন্ধো। ৰনমূলাদিপভেদং যম্পি খাদনীযং অত্থি, তম্পি আমিসগতিকং হোতীতি যোজনা। <span class="bld">সেয্যথিদ</span>ন্তি পুচ্ছাৰাচকনিপাতসমুদাযো। ইদং খাদনীযং সেয্যথা কতমন্তি অত্থো। <span class="bld">ইদম্পী</span>তি ইদং দ্বাদসৰিধম্পি। পিসদ্দেন ন পূৰাদিযেৰাতি দস্সেতি।</p>
<p class="bodytext"><span class="bld">তত্থা</span>তি দ্বাদসসু খাদনীযেসু, আধারে ভুম্মং। মূলতি পতিট্ঠাতি এত্থ, এতেনাতি ৰা <span class="bld">মূলং</span>। খাদিতব্বন্তি <span class="bld">খাদনীযং</span>। মূলমেৰ খাদনীযং <span class="bld">মূলখাদনীযং,</span> তস্মিং ৰিনিচ্ছযো এৰং ৰেদিতব্বোতি যোজনা। মূলকমূলাদীনি লোকসঙ্কেতো পদেসতোযেৰ ৰেদিতব্বানি। তং তঞ্হি নামং অজানন্তানং অতিসম্মূল়্হকারণত্তা সহ পরিযাযন্তরেন ৰচনত্থং ৰক্খাম। সূপস্স হিতং <span class="bld">সূপেয্যং,</span> সূপেয্যং পণ্ণং এতেসন্তি <span class="bld">সূপেয্যপণ্ণা,</span> তেসং মূলানি <span class="bld">সূপেয্যপণ্ণমূলানি</span>। আমীযতি অন্তো পৰেসীযতীতি <span class="bld">আমিসো,</span> আকারো অন্তোকরণত্থো, আমিসস্স গতি ৰিয গতি এতেসন্তি <span class="bld">আমিসগতিকানি</span> <a name="M0.0079"></a> <span class="bld">। এত্থা</span>তি মূলেসু। <span class="bld">জরড্ঢ</span>ন্তি জরভূতং উপড্ঢং। <span class="bld">অঞ্ঞম্পী</span>তি ৰজকলিমূলতো অঞ্ঞম্পি।</p>
<p class="bodytext">যানি পন মূলানি ৰুত্তানি, তানি যাৰজীৰিকানীতি যোজনা। পাল়িযং ৰুত্তানীতি সম্বন্ধো। <span class="bld">খাদনীযত্থ</span>ন্তি খাদনীযস্স, খাদনীযে ৰা ৰিজ্জমানং, খাদনীযেন ৰা কাতব্বং কিচ্চং, পযোজনং ৰাতি খাদনীযত্থং। ‘‘খাদনীযে’’তিইমিনা ‘‘তত্থ ৰুত্তাভিধম্মত্থা’’তিআদীসু ৰিয খাদনীযত্থপদস্স উত্তরপদত্থপধানভাৰং দস্সেতি। তত্থ খাদনীযস্স, খাদনীযে ৰা ৰিজ্জমানং, খাদনীযেন ৰা কাতব্বং কিচ্চং নাম জিঘচ্ছাহরণমেৰ। যঞ্হি পূৰাদিখাদনীযং খাদিত্বা জিঘচ্ছাহরণং হোতি, তস্স কিচ্চং কিচ্চং নামাতি ৰুত্তং হোতি। তং কিচ্চং, পযোজনং ৰা নেৰ ফরন্তি, নেৰ নিপ্ফাদেন্তি। এসেৰ নযো ‘‘ন ভোজনীযে ভোজনীযত্থং ফরন্তী’’তিএত্থাপি।</p>
<p class="bodytext"><span class="bld">তেস</span>ন্তি মূলানং অন্তো, লক্খণন্তি ৰা সম্বন্ধো। একস্মিং জনপদে খাদনীযত্থভোজনীযত্থেসু ফরমানেসু অঞ্ঞেসুপি জনপদেসু ফরন্তিযেৰাতি দস্সনত্থং ‘‘তেসু তেসু জনপদেসূ’’তি ৰিচ্ছাপদং ৰুত্তং। কিঞ্চাপি হি বহূসু জনপদেসু পথৰীরসআপোরসসম্পত্তিৰসেন খাদনীযত্থভোজনীযত্থং ফরমানম্পি একস্মিং জনপদে পথৰীরসআপোরসৰিপত্তিৰসেন অফরমানং ভৰেয্য, ৰিকারৰসেন পন তত্থ পৰত্তত্তা তং জনপদং পমাণং ন কাতব্বং, গহেতব্বমেৰাতি ৰুত্তং হোতি। <span class="bld">পকতিআহারৰসেনা</span>তি অঞ্ঞেহি যাৰকালিক, সত্তাহকালিকেহি অমিস্সিতং অত্তনো পকতিযাৰ আহারকিচ্চকরণৰসেন। ‘‘মনুস্সান’’ন্তিইমিনা অঞ্ঞেসং তিরচ্ছানাদীনং খাদনীযত্থভোজনীযত্থং <a name="V1.0066"></a> ফরমানম্পি ন পমাণন্তি দস্সেতি। <span class="bld">ত</span>ন্তি মূলং। <span class="bld">হী</span>তি সচ্চং। <span class="bld">নামসঞ্ঞাসূ</span>তি নামসঙ্খাতাসু সঞ্ঞাসু।</p>
<p class="bodytext">যথা মূলে লক্খণং দস্সিতং, এৰং কন্দাদীসুপি যং লক্খণং দস্সিতন্তি যোজনা। ন কেৰলং পাল়িযং আগতানং হলিদ্দাদীনং মূলংযেৰ যাৰজীৰিকং হোতি, অথ খো তচাদযোপীতি আহ ‘‘যঞ্চেত’’ন্তিআদি। যং এতং অট্ঠৰিধন্তি সম্বন্ধো।</p>
<p class="bodytext">এৰং <a name="M0.0080"></a> মূলখাদনীযে ৰিনিচ্ছযং দস্সেত্বা ইদানি কন্দখাদনীযে তং দস্সেন্তো আহ ‘‘কন্দখাদনীযে’’তিআদি। তত্থ <span class="bld">কন্দখাদনীযে</span>তি কং সুখং দদাতীতি কন্দো, পদুমাদিকন্দো, সুখস্স অদাযকা পন কন্দা রুল়্হীৰসেন কন্দাতি ৰুচ্চন্তি, কন্দো এৰ খাদনীযং কন্দখাদনীযং, তস্মিং ৰিনিচ্ছযো এৰং ৰেদিতব্বোতি যোজনা। এসেৰ নযো উপরিপি। <span class="bld">য</span>ন্তি কন্দং। ইমিনা তংসদ্দানপেক্খো যংসদ্দোপি অত্থীতি ঞাপেতি। <span class="bld">তত্থা</span>তি কন্দখাদনীযে। তরুণো, সুখখাদনীযোতি ৰিসেসনপদানি যথাৰচনং উপরিপি যোজেতব্বানি। এৰমাদযো ফরণককন্দা যাৰকালিকাতি সম্বন্ধো।</p>
<p class="bodytext"><span class="bld">অধোতো</span>তি ৰিসরসো উদকেন অধূনিতো। <span class="bld">তে</span>তি কন্দা সঙ্গহিতাতি সম্বন্ধো।</p>
<p class="bodytext">মূলে অলতি পৰত্ততীতি <span class="bld">মুল়ালো,</span> উদকতো ৰা উদ্ধটমত্তে মিলতি নিমিলতীতি <span class="bld">মুল়ালং</span>। এৰমাদি ফরণকমুল়ালং যাৰকালিকন্তি যোজনা। <span class="bld">তং সব্বম্পী</span>তি সব্বম্পি তং মুল়ালং সঙ্গহিতন্তি সম্বন্ধো।</p>
<p class="bodytext">মসতি ৰিজ্ঝতীতি <span class="bld">মত্থকো</span>। এৰমাদি মত্থকো যাৰকালিকোতি যোজনা। <span class="bld">জরড্ঢবুন্দো</span>তি জরভূতঅড্ঢসঙ্খাতো পাদো।</p>
<p class="bodytext">খনীযতি অৰদারীযতীতি <span class="bld">খন্ধো,</span> খাযতীতি ৰা <span class="bld">খন্ধো</span>। ‘‘অন্তোপথৰীগতো’’তিপদং ‘‘সালকল্যাণিখন্ধো’’তিপদেনেৰ যোজেতব্বং, ন অঞ্ঞেহি। এৰমাদি খন্ধো যাৰকালিকোতি যোজনা। <span class="bld">অৰসেসা</span>তি তীহি দণ্ডকাদীহি অৰসেসা।</p>
<p class="bodytext">তচতি সংৰরতি পটিচ্ছাদেতীতি <span class="bld">তচো। সরসো</span>তি এত্থ এৰকারো যোজেতব্বো, সরসো এৰাতি অত্থো। তেসং সঙ্গহোতি সম্বন্ধো। <span class="bld">হী</span>তি সচ্চং। <span class="bld">এত</span>ন্তি কসাৰভেসজ্জং, ‘‘অনুজানামি <a name="V1.0067"></a> …পে॰… ভোজনীযত্থ’’ন্তি ৰচনং ৰা। <span class="bld">এত্থা</span>তি কসাৰভেসজ্জে। <span class="bld">এতেসম্পী</span>তি মত্থকখন্ধত্তচানম্পি।</p>
<p class="bodytext">পততীতি <span class="bld">পত্তং। এতেস</span>ন্তি মূলকাদীনং। এৰরূপানি পত্তানি চ একংসেন যাৰকালিকানীতি যোজনা। যা লোণী আরোহতি, তস্সা লোণিযা পত্তং যাৰজীৰিকন্তি যোজনা। <span class="bld">দীপৰাসিনো</span>তি তম্বপণ্ণিদীপৰাসিনো <a name="M0.0081"></a>, জম্বুদীপৰাসিনো ৰা। যানি ৰা ফরন্তীতি ৰুত্তানীতি সম্বন্ধো। <span class="bld">তেস</span>ন্তি নিম্বাদীনং। ইদং পদং পুব্বপরাপেক্খকং, তস্মা দ্বিন্নং মজ্ঝে ৰুত্তন্তি দট্ঠব্বং। পণ্ণানং অন্তো নত্থীতি সম্বন্ধো।</p>
<p class="bodytext">পুপ্ফতি ৰিকসতীতি <span class="bld">পুপ্ফং</span>। এৰমাদি পুপ্ফং যাৰকালিকন্তি যোজনা। <span class="bld">তস্সা</span>তি পুপ্ফস্স। <span class="bld">অস্সা</span>তি এৰমেৰ।</p>
<p class="bodytext">ফলতীতি <span class="bld">ফলং। যানী</span>তি ফলানি। ফরন্তীতি সম্বন্ধো। <span class="bld">নেস</span>ন্তি ফলানং পরিযন্তন্তি সম্বন্ধো। যানি ৰুত্তানি, তানি যাৰজীৰিকানীতি যোজনা। <span class="bld">তেসম্পী</span>তি ফলানম্পি পরিযন্তন্তি সম্বন্ধো।</p>
<p class="bodytext">অসীযতি খিপীযতি, ছড্ডীযতীতি ৰা <span class="bld">অট্ঠি</span>। এৰমাদীনি ফরণকানি অট্ঠীনি যাৰকালিকানীতি যোজনা। <span class="bld">তেস</span>ন্তি অট্ঠীনং।</p>
<p class="bodytext">পিসীযতি চুণ্ণং করীযতীতি <span class="bld">পিট্ঠং</span>। এৰমাদীনি ফরণকানি পিট্ঠানি যাৰকালিকানীতি যোজনা। <span class="bld">অধোতক</span>ন্তি উদকেন অধূনিতং। <span class="bld">তেস</span>ন্তি পিট্ঠানং।</p>
<p class="bodytext">নিরন্তরং অসতি সম্বজ্ঝতীতি <span class="bld">নিয্যাসো। সেসা</span>তি উচ্ছুনিয্যাসতো সেসা। পাল়িযং ৰুত্তনিয্যাসাতি সম্বন্ধো। <span class="bld">তত্থা</span>তি নিয্যাসখাদনীযে। সঙ্গহিতানং নিয্যাসানং পরিযন্তন্তি যোজনা। <span class="bld">এৰ</span>ন্তিআদি নিগমনং।</p>
<p class="bodytext"><span class="bld">ৰুত্তমেৰা</span>তি হেট্ঠা পঠমপৰারণসিক্খাপদে ৰুত্তমেৰাতি। সত্তমং।</p>
<p class="subhead">৮. সন্নিধিকারকসিক্খাপদং</p>
<p class="bodytext"><a name="para252"></a><span class="paranum">২৫২</span>. অট্ঠমে <a name="V1.0068"></a> অব্ভন্তরে জাতো <span class="bld">অব্ভন্তরো। মহাথেরো</span>তি মহন্তেহি থিরগুণেহি যুত্তো। ইমিনা ‘‘বেলট্ঠো’’তি সঞ্ঞানামস্স সঞ্ঞিনামিং দস্সেতি। <span class="bld">পধানঘরে</span>তি সমথৰিপস্সনানং পদহনট্ঠানঘরসঙ্খাতে একস্মিং আৰাসে। <span class="bld">সুক্খকুর</span>ন্তি এত্থ সোসনকুরত্তা ন সুক্খকুরং হোতি, কেৰলং পন অসূপব্যঞ্জনত্তাতি আহ ‘‘অসূপব্যঞ্জনং <a name="M0.0082"></a> ওদন’’ন্তি। সোসনকুরম্পি যুত্তমেৰ। ৰক্খতি হি ‘‘তং পিণ্ডপাতং উদকেন তেমেত্বা’’তি। ‘‘ওদন’’ন্তিইমিনা কুরসদ্দস্স ওদনপরিযাযতং দস্সেতি। ওদনঞ্হি করোতি আযুৰণ্ণাদযোতি <span class="bld">‘‘কুর’’</span>ন্তি ৰুচ্চতি। <span class="bld">সো</span>তি বেলট্ঠসীসো। <span class="bld">তঞ্চ খো</span>তি তঞ্চ সুক্খকুরং আহরতীতি সম্বন্ধো। <span class="bld">পচ্চযগিদ্ধতাযা</span>তি পিণ্ডপাতপচ্চযে লুদ্ধতায। থেরো ভুঞ্জতীতি সম্বন্ধো। মনুস্সানং একাহারস্স সত্তাহমত্তট্ঠিতত্তা ‘‘সত্তাহ’’ন্তি ৰুত্তং। <span class="bld">ততো</span>তি ভুঞ্জনতো পরন্তি সম্বন্ধো। <span class="bld">চত্তারিপী</span>তি এত্থ পিসদ্দেন অধিকানিপি সত্তাহানি গহেতব্বানি।</p>
<p class="bodytext"><a name="para253"></a><span class="paranum">২৫৩</span>. <span class="bld">ইতী</span>তি ইদং তযং। ‘‘সন্নিধি কারো অস্সা’’তি সমাসো ৰিসেসনপরনিপাতৰসেন গহেতব্বো। ‘‘সন্নিধিকিরিযন্তি অত্থো’’তি ইমিনা করীযতীতি <span class="bld">কারো</span>তি কম্মত্থং দস্সেতি। <span class="bld">একরত্ত</span>ন্তি অন্তিমপরিচ্ছেদৰসেন ৰুত্তং তদধিকানম্পি অধিপ্পেতত্তা। <span class="bld">অস্সা</span>তি ‘‘সন্নিধিকারক’’ন্তি পদস্স।</p>
<p class="bodytext">সন্নিধিকারকস্স সত্তাহকালিকস্স নিস্সগ্গিযপাচিত্তিযাপত্তিযা পচ্চযত্তা সন্নিধিকারকং যামকালিকং খাদনীযভোজনীযং অসমানম্পি সুদ্ধপাচিত্তিযাপত্তিযা পচ্চযো হোতীতি আহ ‘‘যামকালিকং ৰা’’তি। <span class="bld">পটিগ্গহণে</span>তি পটিগ্গহণে চ গহণে চ। অজ্ঝোহরিতুকামতায হি পটিগ্গহণে চ পটিগ্গহেত্বা গহণে চাতি ৰুত্তং হোতি। যং পত্তং অঙ্গুলিযা ঘংসন্তস্স লেখা পঞ্ঞাযতি, সো পত্তো দুদ্ধোতো হোতি সচেতি যোজনা উত্তরৰাক্যে যংসদ্দং দিস্বা পুব্বৰাক্যে তংসদ্দস্স গমনীযত্তা। <span class="bld">গণ্ঠিকপত্তস্সা</span>তি বন্ধনপত্তস্স। <span class="bld">সো</span>তি স্নেহো। পগ্ঘরতি সন্দিস্সতীতি সম্বন্ধো। <span class="bld">তাদিসে</span>তি দুদ্ধোতে, গণ্ঠিকে ৰা। <span class="bld">তত্থা</span>তি ধোৰিতপত্তে আসিঞ্চিত্বাতি সম্বন্ধো। <span class="bld">হী</span>তি সচ্চং। <span class="bld">অব্বোহারিকা</span>তি ন ৰোহরিতব্বা, ৰোহরিতুং ন যুত্তাতি অত্থো। <span class="bld">য</span>ন্তি খাদনীযভোজনীযং পরিচ্চজন্তীতি সম্বন্ধো। <span class="bld">হী</span>তি সচ্চং, যস্মা ৰা। <span class="bld">ততো</span>তি অপরিচ্চত্তখাদনীযভোজনীযতো নীহরিত্বাতি সম্বন্ধো।</p>
<p class="bodytext"><span class="bld">অকপ্পিযমংসেসূ</span>তি <a name="M0.0083"></a> নিদ্ধারণসমুদাযো। <span class="bld">সতি পচ্চযে</span>তি পিপাসসঙ্খাতে পচ্চযে সতি। <span class="bld">অনতিরিত্তকত</span>ন্তি <a name="V1.0069"></a> অতিরিত্তেন অকতং সন্নিধিকারকং খাদনীযভোজনীযন্তি যোজনা। একমেৰ পাচিত্তিযন্তি সম্বন্ধো। <span class="bld">ৰিকপ্পদ্বযে</span>তি সামিসনিরামিসসঙ্খাতে ৰিকপ্পদ্বযে। <span class="bld">সব্বৰিকপ্পেসূ</span>তি ৰিকালসন্নিধিঅকপ্পিযমংসযামকালিকপচ্চযসঙ্খাতেসু সব্বেসু ৰিকপ্পেসু।</p>
<p class="bodytext"><a name="para255"></a><span class="paranum">২৫৫</span>. <span class="bld">আমিসসংসট্ঠ</span>ন্তি আমিসেন সংসট্ঠং সত্তাহকালিকং যাৰজীৰিকং।</p>
<p class="bodytext"><a name="para256"></a><span class="paranum">২৫৬</span>. চতুব্বিধকালিকস্স সরূপঞ্চ ৰচনত্থঞ্চ দস্সেন্তো আহ ‘‘ৰিকালভোজনসিক্খাপদে’’তিআদি। তত্থ নিদ্দিট্ঠং খাদনীযভোজনীয’’ন্তিইমিনা যাৰকালিকস্স সরূপং দস্সেতি। ‘‘যাৰ…পে॰… কালিক’’ন্তিইমিনা ৰচনত্থং দস্সেতি। ‘‘সদ্ধিং…পে॰… পান’’ন্তিইমিনা যামকালিকস্স সরূপং দস্সেতি। ‘‘যাৰ…পে॰… কালিক’’ন্তিইমিনা ৰচনত্থং দস্সেতি। ‘‘সব্বিআদি পঞ্চৰিধং ভেসজ্জ’’ন্তিইমিনা সত্তাহকালিকস্স সরূপং দস্সেতি। ‘‘সত্তাহং…পে॰… কালিক’’ন্তিইমিনা ৰচনত্থং দস্সেতি। ‘‘ঠপেত্বা…পে॰… সব্বম্পী’’তিইমিনা যাৰজীৰিকস্স সরূপং দস্সেতি। ‘‘যাৰ…পে॰… জীৰিক’’ন্তিইমিনা ৰচনত্থং দস্সেতি। সব্বৰচনত্থো লহুকমত্তমেৰ, গরুকো পনেৰং ৰেদিতব্বো – যাৰ যত্তকো মজ্ঝন্হিকো কালো <span class="bld">যাৰকালো,</span> সো অস্সত্থী, তং ৰা কালং ভুঞ্জিতব্বন্তি <span class="bld">যাৰকালিকং</span>। যামো কালো <span class="bld">যামকালো,</span> সো অস্সত্থি, তং ৰা কালং পরিভুঞ্জীতব্বন্তি <span class="bld">যামকালিকং</span>। সত্তাহো কালো <span class="bld">সত্তাহকালো,</span> সো অস্সত্থি, তং ৰা কালং নিদহিত্বা পরিভুঞ্জিতব্বন্তি <span class="bld">সত্তাহকালিকং</span>। যাৰ যত্তকো জীৰো <span class="bld">যাৰজীৰো,</span> সো অস্সত্থি, যাৰজীৰং ৰা পরিহরিত্বা পরিভুঞ্জিতব্বন্তি <span class="bld">যাৰজীৰিক</span>ন্তি।</p>
<p class="bodytext"><span class="bld">তত্থা</span>তি চতুব্বিধেসু কালিকেসু। <span class="bld">সতক্খত্তু</span>ন্তি অনেকৰারং। যাৰ কালো নাতিক্কমতি, তাৰ ভুঞ্জন্তস্সাতি যোজনা। অহোরত্তং ভুঞ্জন্তস্সাতি সম্বন্ধোতি। অট্ঠমং।</p>
<p class="subhead">৯. পণীতভোজনসিক্খাপদং</p>
<p class="bodytext"><a name="para257"></a><span class="paranum">২৫৭</span>. নৰমে <a name="M0.0084"></a> পকট্ঠভাৰং নীতন্তি <span class="bld">পণীত</span>ন্তি ৰুত্তে পণীতসদ্দো উত্তমত্থোতি আহ ‘‘উত্তমভোজনানী’’তি। সম্পন্নো নাম ন মধুরগুণো, অথ খো মধুরগুণযুত্তং ভোজনমেৰাতি আহ ‘‘সম্পত্তিযুত্ত’’ন্তি। <span class="bld">কস্সা</span>তি করণত্থে চেতং সামিৰচনং, কেনাতি হি অত্থো। ‘‘সুরস’’ন্তিইমিনা সাদীযতি অস্সাদীযতীতি <span class="bld">সাদূ</span>তি ৰচনত্থস্স সরূপং দস্সেতি।</p>
<p class="bodytext"><a name="para259"></a><span class="paranum">২৫৯</span>. ‘‘যো <a name="V1.0070"></a> পন…পে॰… ভুঞ্জেয্যা’’তি এত্থ ৰিনিচ্ছযো এৰং ৰেদিতব্বোতি যোজনা। <span class="bld">সুদ্ধানী</span>তি ওদনেন অসংসট্ঠানি। ওদনসংসট্ঠানি সব্বিআদীনীতি সম্বন্ধো। <span class="bld">এত্থা</span>তি ইমস্মিং সিক্খাপদে। <span class="bld">হী</span>তি সচ্চং। ‘‘পণীতসংসট্ঠানী’’তিইমিনা পণীতেহি সব্বিআদীহি সংসট্ঠানি ভোজনানি <span class="bld">পণীতভোজনানী</span>তি অত্থং দস্সেতি। ‘‘সত্তধঞ্ঞনিব্বত্তানী’’তি ইমিনা ভোজনানং সরূপং দস্সেতি।</p>
<p class="bodytext">‘‘সব্বিনা ভত্ত’’ন্তিআদীনং পঞ্চন্নং ৰিকপ্পানং মজ্ঝে তীসুপি ৰিকপ্পেসু ‘‘ভত্ত’’ন্তি যোজেতব্বং। এৰং ৰাক্যং কত্বা ৰিঞ্ঞাপনে আপত্তিং দস্সেত্বা সমাসং কত্বা ৰিঞ্ঞাপনে তং দস্সেন্তো আহ ‘‘সব্বিভত্তং দেহী’’তিআদি।</p>
<p class="bodytext"><span class="bld">ইতো</span>তি গাৰিতো লদ্ধেনাতি সম্বন্ধো। <span class="bld">ৰিসঙ্কেত</span>ন্তি সঙ্কেততো ঞাপিততো ৰিগতং ৰিরহিতন্তি অত্থো। <span class="bld">হী</span>তি সচ্চং। ইমিনা ৰিসঙ্কেতস্স গুণদোসং দস্সেতি।</p>
<p class="bodytext"><span class="bld">কপ্পিযসব্বিনা দেহী</span>তি কপ্পিযসব্বিনা সংসট্ঠং ভত্তং দেহীতি যোজনা। এসেৰ নযো সেসেসুপি। <span class="bld">যেন যেনা</span>তি যেন যেন সব্বিআদিনা। <span class="bld">তস্মিং তস্সা</span>তি এত্থাপি ৰিচ্ছাৰসেন অত্থো দট্ঠব্বো। পাল়িযং আগত<span class="bld">সব্বি</span> নাম গোসব্বি, অজিকাসব্বি, মহিংসসব্বি, যেসং মংসং কপ্পতি, তেসং সব্বি চ। <span class="bld">নৰনীতং</span> নাম এৰমেৰ। <span class="bld">তেলং</span> নাম তিলতেলং, সাসপতেলং, মধুকতেলং, এরণ্ডতেলং, ৰসাতেলঞ্চ। <span class="bld">মধু</span> নাম মক্খিকামধু। <span class="bld">ফাণিতং</span> নাম উচ্ছুম্হা নিব্বত্তং। <span class="bld">মচ্ছো</span> নাম উদকচরো। পাল়িঅনাগতো মচ্ছো নাম নত্থি। মংসং নাম <a name="M0.0085"></a> যেসং মংসং কপ্পতি, তেসং মংসং। <span class="bld">খীরদধীনি</span> সব্বিসদিসানেৰ। ৰুত্তং যথা এৰং ‘‘নৰনীতভত্তং দেহী’’তিআদীসুপি সূপোদনৰিঞ্ঞত্তিদুক্কটমেৰ হোতীতি যোজনা। <span class="bld">হী</span>তি সচ্চং। <span class="bld">সো চা</span>তি সো চত্থো। <span class="bld">তত্থা</span>তি তস্মিং অত্থে। <span class="bld">কিং</span> পযোজনং। নত্থেৰ পযোজনন্তি অধিপ্পাযো।</p>
<p class="bodytext">পটিলদ্ধং ভোজনন্তি সম্বন্ধো। <span class="bld">একরস</span>ন্তি এককিচ্চং। <span class="bld">ততো</span>তি নৰপণীতভোজনতো নীহরিত্বাতি সম্বন্ধো।</p>
<p class="bodytext"><span class="bld">সব্বানী</span>তি নৰ পাচিত্তিযানি সন্ধায ৰুত্তং।</p>
<p class="bodytext"><a name="para261"></a><span class="paranum">২৬১</span>. <span class="bld">উভযেসম্পী</span>তি ভিক্খুভিক্খুনীনম্পি। সব্বীতি চেত্থ যো নং পরিভুঞ্জতি, তস্স বলাযুৰড্ঢনত্থং সব্বতি গচ্ছতি পৰত্ততীতি <span class="bld">সব্বি,</span> ঘতং। ততিযক্খরেনেৰ সজ্ঝাযিতব্বং লিখিতব্বঞ্চ <a name="V1.0071"></a>। কস্মা? ততিযক্খরট্ঠানেযেৰ সব্ব গতিযন্তি গতিঅত্থস্স সব্বধাতুস্স ধাতুপাঠেসু আগতত্তাতি। নৰমং।</p>
<p class="subhead">১০. দন্তপোনসিক্খাপদং</p>
<p class="bodytext"><a name="para263"></a><span class="paranum">২৬৩</span>. দসমে <span class="bld">দন্তকট্ঠ</span>ন্তি দন্তপোনং। তঞ্হি দন্তো কসীযতি ৰিলেখীযতি অনেনাতি ‘‘দন্তকট্ঠ’’ন্তি ৰুচ্চতি। ‘‘সব্ব’’ন্তি আদিনা সব্বমেৰ পংসুকূলং <span class="bld">সব্বপংসুকূলং,</span> তমস্সত্থীতি <span class="bld">‘‘সব্বপংসুকূলিকো’’</span>তি অত্থং দস্সেতি। <span class="bld">সো</span>তি ভিক্খু পরিভুঞ্জতি কিরাতি সম্বন্ধো। <span class="bld">সুসানে</span>তি আল়হনে। তঞ্হি ছৰানং সযনট্ঠানত্তা ‘‘সুসান’’ন্তি ৰুচ্চতি নিরুত্তিনযেন। <span class="bld">তত্থা</span>তি সুসানে। পুন <span class="bld">তত্থা</span>তি এৰমেৰ। অয্যসরূপঞ্চ ৰোসাটিতকসরূপঞ্চ দস্সেতুং ৰুত্তং ‘‘অয্যৰোসাটিতকানীতি এত্থা’’তি। তত্থ ‘‘অয্যা…পে॰… পিতামহা’’তিইমিনা অয্যসরূপং দস্সেতি। ‘‘ৰো…পে॰… ভোজনীযানী’’তিইমিনা ৰোসাটিতকসরূপং। অয্যসঙ্খাতানং পিতিপিতামহানং অত্থায, তে ৰা উদ্দিস্স ছড্ডিতানি ৰোসাটিতকসঙ্খতানি <a name="M0.0086"></a> খাদনীযভোজনীযানি <span class="bld">অয্যৰোসাটিতকানী</span>তি ৰিগ্গহো কাতব্বো। মনুস্সা ঠপেন্তি কিরাতি সম্বন্ধো। <span class="bld">য</span>ন্তি খাদনীযভোজনীযং। <span class="bld">তেস</span>ন্তি ঞাতকানং। <span class="bld">পিণ্ডং পিণ্ডং কত্বা</span>তি সঙ্ঘাটং সঙ্ঘাটং কত্বা। <span class="bld">অঞ্ঞ</span>ন্তি ৰুত্তখাদনীযভোজনীযতো অঞ্ঞং। <span class="bld">উম্মারেপী</span>তি সুসানস্স ইন্দখীলেপি। সো হি উদ্ধটো কিলেসমারো এত্থাতি <span class="bld">‘‘উম্মারো’’</span>তি ৰুচ্চতি। বোধিসত্তো হি অভিনিক্খমনকালে পুত্তং চুম্বিস্সামীতি ওৰরকস্স ইন্দখীলে ঠত্বা পস্সন্তো মাতরং পুত্তস্স নলাটে হত্থং ঠপেত্বা সযন্তিং দিস্বা ‘‘সচে মে পুত্তং গণ্হেয্যং, মাতা তস্স পবুজ্ঝেয্য, পবুজ্ঝমানায অন্তরাযো ভৰেয্যা’’তি অভিনিক্খমনন্তরাযভযেন পুত্তদারে পরিচ্চজিত্বা ইন্দখীলতো নিৰত্তিত্বা মহাভিনিক্খমনং নিক্খমি। তস্মা বোধিসত্তস্স ঠত্বা পুত্তদারেসু অপেক্খাসঙ্খাতস্স মারস্স উদ্ধটট্ঠানত্তা সো ইন্দখীলো নিপ্পরিযাযেন <span class="bld">‘‘উম্মারো’’</span>তি ৰুচ্চতি, অঞ্ঞে পন রূল়্হীৰসেন। <span class="bld">থিরো</span>তি থদ্ধো। <span class="bld">ঘনবদ্ধো</span>তি ঘনেন বদ্ধো। কথিনেন মংসেন আবদ্ধোতি অত্থো। ৰঠতি থূলো ভৰতীতি <span class="bld">ৰঠো,</span> মুদ্ধজদুতিযোযং, সো অস্সত্থীতি <span class="bld">ৰঠরো</span>তি দস্সেন্তো আহ ‘‘ৰঠরোতি থূলো’’তি। ‘‘সল্লক্খেমা’’তিইমিনা ‘‘মঞ্ঞে’’তি এত্থ মনধাতু সল্লক্খণত্থো, মকারস্সেকারোতি দস্সেতি। <span class="bld">হী</span>তি সচ্চং। <span class="bld">তেস</span>ন্তি মনুস্সানং।</p>
<p class="bodytext"><a name="para264"></a><span class="paranum">২৬৪</span>. <span class="bld">সম্মা</span>তি অৰিপরীতং। <span class="bld">অসল্লক্খেত্বা</span>তি আহারসদ্দস্স খাদনীযভোজনীযাদীসু নিরূল়্হভাৰং অমঞ্ঞিত্বা। ভগৰা পন ঠপেসীতি সম্বন্ধো। <span class="bld">যথাউপ্পন্নস্সা</span>তি যেনাকারেন উপ্পন্নস্স <a name="V1.0072"></a>। পিতা পুত্তসঙ্খাতে দারকে সঞ্ঞাপেন্তো ৰিয ভগৰা তে ভিক্খূ সঞ্ঞাপেন্তোতি যোজনা।</p>
<p class="bodytext"><a name="para265"></a><span class="paranum">২৬৫</span>. <span class="bld">এতদেৰা</span>তি তিণ্ণমাকারানমঞ্ঞতরৰসেন অদিন্নমেৰ সন্ধাযাতি সম্বন্ধো। <span class="bld">হী</span>তি সচ্চং। মাতিকাযং ‘‘দিন্ন’’ন্তি ৰুত্তট্ঠানং নত্থি, অথ কস্মা পদভাজনেযেৰ ৰুত্তন্তি আহ ‘‘দিন্নন্তি ইদ’’ন্তিআদি। ‘‘দিন্ন’’ন্তি ইদং উদ্ধটন্তি সম্বন্ধো। <span class="bld">অস্সা</span>তি ‘‘দিন্ন’’ন্তি পদস্স। নিদ্দেসে চ ‘‘কাযেন…পে॰… দেন্তে’’তি উদ্ধটন্তি যোজনা। <span class="bld">এৰ</span>ন্তি ইমেহি তীহাকারেহি দদমানেতি সম্বন্ধো। <span class="bld">এৰ</span>ন্তি ইমেহি দ্বীহাকারেহি <a name="M0.0087"></a>। আদীযমানন্তি সম্বন্ধো। <span class="bld">রথরেণুম্পী</span>তি রথিকৰীথিযং উট্ঠিতপংসুম্পি। <span class="bld">পুব্বে</span>তি পঠমপৰারণসিক্খাপদে। এৰং পটিগ্গহিতং এতং আহারং দিন্নং নাম ৰুচ্চতীতি যোজনা। ‘‘এতমেৰা’’তি এৰস্স সম্ভৰতো তস্স ফলং দস্সেতুং ৰুত্তং ‘‘ন ইদ’’ন্তিআদি। নিস্সট্ঠং ন ৰুচ্চতীতি যোজনা।</p>
<p class="bodytext"><span class="bld">তত্থা</span>তি ‘‘কাযেনা’’তিআদিৰচনে। <span class="bld">হী</span>তি সচ্চং। নত্থু করীযতি ইমাযাতি <span class="bld">নত্থুকরণী,</span> তায। নাসাপুটেন পটিগ্গণ্হাতীতি সম্বন্ধো। <span class="bld">অকল্লকো</span>তি গিলানো। <span class="bld">হী</span>তি সচ্চং। কাযেন পটিবদ্ধো <span class="bld">কাযপটিবদ্ধো</span> কটচ্ছুআদীতি আহ ‘‘কটচ্ছুআদীসূ’’তিআদি। <span class="bld">হী</span>তি সচ্চং। <span class="bld">পাতিযমান</span>ন্তি পাতাপিযমানং।</p>
<p class="bodytext"><span class="bld">এত্থা</span>তি ইমস্মিং সিক্খাপদে। ‘‘পঞ্চহঙ্গেহী’’তি পদস্স ৰিত্থারং দস্সেন্তো আহ ‘‘থামমজ্ঝিমস্সা’’তিআদি। <span class="bld">ত</span>ন্তি দাতব্বৰত্থুং।</p>
<p class="bodytext"><span class="bld">তত্থা</span>তি ‘‘হত্থপাসো পঞ্ঞাযতী’’তিৰচনে। গচ্ছন্তোপি ঠিতেনেৰ সঙ্গহিতো। <span class="bld">ভূমট্ঠস্সা</span>তি ভূমিযং ঠিতস্স। <span class="bld">আকাসট্ঠস্সা</span>তি আকাসে ঠিতস্স। ‘‘হত্থং অঙ্গ’’ন্তি পদেহি অৰযৰিসম্বন্ধো কাতব্বো। <span class="bld">ৰুত্তনযেনেৰা</span>তি ‘‘ভূমট্ঠস্স চ সীসেনা’’তিআদিনা ৰুত্তনযেনেৰ। <span class="bld">পক্খী</span>তি সকুণো। সো হি পক্খযুত্তত্তা পক্খীতি ৰুচ্চতি। <span class="bld">হত্থী</span>তি কুঞ্জরো। সো হি সোণ্ডসঙ্খাতহত্থযুত্তত্তা হত্থীতি ৰুচ্চতি। অদ্ধেন অট্ঠমং রতনমস্সাতি <span class="bld">অদ্ধট্ঠমরতনো,</span> হত্থী, তস্স। <span class="bld">তেনা</span>তি হত্থিনা।</p>
<p class="bodytext">একো দাযকো ৰদতীতি সম্বন্ধো। <span class="bld">ওণমতী</span>তি হেট্ঠা নমতি। <span class="bld">এত্তাৰতা</span>তি একদেসসম্পটিচ্ছনমত্তেন। <span class="bld">ততো</span>তি সম্পটিচ্ছনতো। <span class="bld">উগ্ঘাটেত্বা</span>তি ৰিৰরিত্বা। <span class="bld">কাজেনা</span>তি ব্যাভঙ্গিযা। সা হি কচতি বন্ধতি ৰিৰিধং ভারং অস্মিন্তি <span class="bld">কাচো</span>তি ৰুচ্চতি, চকারস্স জকারে কতে কাজোপি যুত্তোযেৰ। তিংস হত্থা রতনানি ইমস্সাতি <span class="bld">তিংসহত্থো,</span> ৰেণু। <span class="bld">গুল়কুম্ভো</span>তি <a name="V1.0073"></a> ফাণিতেন পূরিতো ঘটো। <span class="bld">পটিগ্গহিতমেৰা</span>তি কুম্ভেসু হত্থপাসতো বহি ঠিতেসুপি অভিহারকস্স <a name="M0.0088"></a> হত্থপাসে ঠিতত্তা পটিগ্গহিতমেৰাতি ৰুত্তং হোতি। <span class="bld">উচ্ছুযন্তদোণিতো</span>তি উচ্ছুং পীল়নযন্তস্স অম্বণতো।</p>
<p class="bodytext">বহূ পত্তা ঠপিতা হোন্তীতি সম্বন্ধো। <span class="bld">যত্থা</span>তি যস্মিং ঠানে। ঠিতস্স ভিক্খুনো হত্থপাসেতি যোজনা। ঠত্বা ফুসিত্বা ‘‘নিসিন্নস্স ভিক্খুনো’’তি পাঠসেসেন যোজেতব্বং। ঠিতেন ৰা নিসিন্নেন ৰা নিপন্নেন ৰা দাযকেন দিয্যতীতি সম্বন্ধো।</p>
<p class="bodytext">পথৰিযং ঠিতা হোন্তীতি সম্বন্ধো। <span class="bld">যং য</span>ন্তি যং যং পত্তং। <span class="bld">যত্থ কত্থচী</span>তি যেসু কেসুচীতি সম্বন্ধো। <span class="bld">ত</span>ন্তি তং ৰচনং।</p>
<p class="bodytext">তত্থ তস্মিং ঠানে জাতো <span class="bld">তত্থজাতো,</span> অলুত্তসমাসোযং, সোযেৰ <span class="bld">তত্থজাতকো,</span> তস্মিং। <span class="bld">হী</span>তি সচ্চং, যস্মা ৰা। তত্থজাতকে ন রুহতি যথা, এৰং ন রুহতিযেৰাতি যোজনা। থামমজ্ঝিমেন পুরিসেন সুট্ঠু হরিতব্বন্তি সংহারিযং, তংযেৰ <span class="bld">সংহারিমং</span> যকারস্স মকারং কত্বা, ন সংহারিমং <span class="bld">অসংহারিমং,</span> তস্মিং। <span class="bld">তেপী</span>তি তে অসংহারিমাপি। <span class="bld">হী</span>তি সচ্চং, যস্মা ৰা। <span class="bld">তত্থজাতকসঙ্খেপূপগা</span>তি তত্থজাতকে সমোধানেত্বা খেপং পক্খেপং উপগতা। <span class="bld">হী</span>তি সচ্চং, যস্মা ৰা। ইদঞ্হি ৰাক্যন্তরত্তা পুনপ্পুনং ৰুত্তন্তি দট্ঠব্বং। <span class="bld">তানী</span>তি তিন্তিণিকাদিপণ্ণানি। <span class="bld">সন্ধারেতু</span>ন্তি সম্মা ধারেতুং। ঠিতো দাযকোতি সম্বন্ধো।</p>
<p class="bodytext">লদ্ধস্স লদ্ধস্স ৰত্থুস্স সন্নিধিট্ঠানত্তা, পক্খিত্তট্ঠানত্তা ৰা থৰীযতি পসংসীযতীতি <span class="bld">থৰিকা,</span> ততো। <span class="bld">পুঞ্ছিত্বা পটিগ্গহেত্বা</span>তি ‘‘পুঞ্ছিত্বা ৰা পটিগ্গহেত্বা ৰা’’তি অনিযমৰিকপ্পত্থো ৰাসদ্দো অজ্ঝাহরিতব্বো। তেসু তেসু ৰত্থূসু রঞ্জতি লগ্গতীতি <span class="bld">রজো,</span> তং। ৰিনযে পঞ্ঞত্তং দুক্কটং <span class="bld">ৰিনযদুক্কটং। তং পনা</span>তি ভিক্খং পন। <span class="bld">পটিগ্গহেত্বা দেথা</span>তি মং পটিগ্গহাপেত্বা মম দেথাতি অধিপ্পাযো।</p>
<p class="bodytext"><span class="bld">ততো ততো</span>তি তস্মা তস্মা ঠানা উট্ঠাপেত্বাতি সম্বন্ধো। <span class="bld">ত</span>ন্তি ভিক্খং। <span class="bld">তস্সা</span>তি অনুপসম্পন্নস্স।</p>
<p class="bodytext"><span class="bld">সো ৰত্তব্বো</span>তি সো দিয্যমানো ভিক্খু দাযকেন ভিক্খুনা ৰত্তব্বোতি যোজনা। <span class="bld">ইম</span>ন্তি সরজপত্তং। <span class="bld">তেনা</span>তি দিয্যমানভিক্খুনা। <span class="bld">তথা</span> <a name="M0.0089"></a> <span class="bld">কাতব্ব</span>ন্তি যথা দাযকেন ভিক্খুনা ৰুত্তং, তথা <a name="V1.0074"></a> কাতব্বন্তি অত্থো। <span class="bld">উপ্লৰতী</span>তি উপরি গচ্ছতি, প্লু গতিযন্তি হি ধাতুপাঠেসু (সদ্দনীতিধাতুমালাযং ১৬ ল়কারন্তধাতু) ৰুত্তং। এত্থ উইতি উপসগ্গস্স অত্থদস্সনত্থং ‘‘উপরী’’তি ৰুত্তং, পকারলকারসংযোগো দট্ঠব্বো। পোত্থকেসু পন ‘‘উপ্পিলৰতী’’তি লিখন্তি, সো অপাঠো। <span class="bld">কঞ্জিক</span>ন্তি বিলঙ্গং। তঞ্হি কেন জলেন অঞ্জিযং অভিব্যত্তং অস্সাতি ‘‘কঞ্জিয’’ন্তি ৰুচ্চতি, তমেৰ কঞ্জিকং যকারস্স ককারং কত্বা। তং পৰাহেত্বা, অপনেত্বাতি অত্থো। <span class="bld">যত্থা</span>তি যস্মিং ঠানে। সুক্খমেৰ ভত্তং ভজিতব্বট্ঠেন সেৰিতব্বট্ঠেনাতি <span class="bld">সুক্খভত্তং,</span> তস্মিং। <span class="bld">পুরতো</span>তি ভিক্খুস্স পুরতো, পুব্বে ৰা। <span class="bld">ফুসিতানী</span>তি বিন্দূনি। তানি হি সম্বাধট্ঠানেসুপি ফুসন্তীতি ফুসিতানীতি ৰুচ্চন্তি।</p>
<p class="bodytext"><span class="bld">উল়ুঙ্কো</span>তি কোসিযসকুণনামো দীঘদণ্ডকো একো ভাজনৰিসেসো, তেন। <span class="bld">থেৰা</span>তি ফুসিতানি। তানি হি সম্বাধট্ঠানেসুপি ফুসিতত্তা থৰীযন্তি পসংসীযন্তীতি ‘‘থেৰা’’তি ৰুচ্চন্তি। <span class="bld">চরুকেনা</span>তি চরীযতি ভক্খীযতীতি চরু, হব্যপাকো, তং করোতি অনেনাতি চরুকং, থাল্যাদিকং খুদ্দকভাজনং, তেন আকিরিযমানেতি সম্বন্ধো। কাল়ৰণ্ণকামেহি মানীযতীতি <span class="bld">মসি</span>। খাদতীতি <span class="bld">ছারো</span> খকারস্স ছকারং, দকারস্স চ রকারং কত্বা, খাররসো, সো ইমিস্সত্থীতি <span class="bld">ছারিকা। উপ্পতিত্বা</span>তি উদ্ধং গন্ত্বা। <span class="bld">হী</span>তি সচ্চং, যস্মা ৰা।</p>
<p class="bodytext"><span class="bld">ফালেত্বা</span>তি ছিন্দিত্বা। দেন্তানং অনুপসম্পন্নানন্তি সম্বন্ধো। <span class="bld">পাযাসস্সা</span>তি পাযাসেন। <span class="bld">তথাপী</span>তি তেন মুখৰট্টিযা গহণাকারেনপি।</p>
<p class="bodytext"><span class="bld">আভোগং কত্বা</span>তি ‘‘পটিগ্গহেস্সামী’’তি মনসিকারং কত্বা। <span class="bld">সো</span>তি নিদ্দং ওক্কন্তো ভিক্খু। <span class="bld">ৰট্টতিযেৰা</span>তি আভোগস্স কতত্তা ৰট্টতিযেৰ। <span class="bld">অনাদর</span>ন্তি অনাদরেন, করণত্থে চেতং উপযোগৰচনং, অনাদরং হুত্বাতি ৰা যোজেতব্বং। <span class="bld">কেচী</span>তি অভযগিরিৰাসিনো। কাযেন পটিবদ্ধো <span class="bld">কাযপটিবদ্ধো,</span> তেন পটিবদ্ধো <span class="bld">কাযপটিবদ্ধপটিবদ্ধো</span> <a name="M0.0090"></a>, তেন। <span class="bld">ৰচনমত্তমেৰা</span>তি ‘‘পটিবদ্ধপটিবদ্ধ’’ন্তি একং অতিরেকং পটিবদ্ধৰচনমত্তমেৰ নানং, অত্থতো পন কাযপটিবদ্ধমেৰাতি অধিপ্পাযো। <span class="bld">যম্পী</span>তি যম্পি ৰত্থু। <span class="bld">তত্রা</span>তি তস্মিং ৰট্টনে। <span class="bld">ত</span>ন্তি অনুজাননং।</p>
<p class="bodytext">নেয্যো অধিপ্পাযং নেত্বা ঞাতো অত্থো ইমস্সাতি <span class="bld">নেয্যত্থং। এত্থা</span>তি সুত্তে, সুত্তস্স ৰা। <span class="bld">য</span>ন্তি ৰত্থু পততীতি সম্বন্ধো। <span class="bld">পরিগল়িত্বা</span>তি ভস্সিত্বা। <span class="bld">সুদ্ধাযা</span>তি নিরজায। <span class="bld">সাম</span>ন্তি সযং। <span class="bld">পুঞ্ছিত্বা ৰা</span>তিআদীসু তযো ৰাসদ্দা অনিযমৰিকপ্পত্থা। পুঞ্ছিতাদীসু হি একস্মিং কিচ্চে <a name="V1.0075"></a> কতে ইতরকিচ্চং কাতব্বং নত্থীতি অধিপ্পাযো। <span class="bld">তেনা</span>তি তেন ভিক্খুনা, ‘‘আহরাপেতুম্পী’’তিপদে কারিতকম্মং। ‘‘কস্মা ন ৰট্টতী’’তি পুচ্ছা। <span class="bld">হী</span>তি ৰিত্থারো। ৰদন্তেন ভগৰতাতি সম্বন্ধো। <span class="bld">এত্থা</span>তি সুত্তৰচনেসু। ‘‘পরিচ্চত্তং তং ভিক্খৰে দাযকেহী’’তি ৰচনেনাতি যোজনা। <span class="bld">অধিপ্পাযো</span>তি নীতত্থো অধিপ্পাযো, নিপ্পরিযাযেন ইতত্থো ঞাতত্থো অধিপ্পাযোতি ৰুত্তং হোতি।</p>
<p class="bodytext">এৰং নীতত্থমধিপ্পাযং দস্সেত্বা নেয্যত্থ, মধিপ্পাযং দস্সেন্তো আহ ‘‘যস্মা চা’’তি আদি। <span class="bld">ত</span>ন্তি পরিভুঞ্জনং অনুঞ্ঞাতন্তি সম্বন্ধো। <span class="bld">দুতিযদিৰসেপী</span>তি <span class="bld">পি</span>সদ্দো সম্পিণ্ডনত্থো, অপরদিৰসেপীতি অত্থো। <span class="bld">অধিপ্পাযো</span>তি নেয্যত্থো অধিপ্পাযো নেত্বা ইয্যত্থো ঞাতত্থো অধিপ্পাযোতি ৰুত্তং হোতি।</p>
<p class="bodytext">ভুঞ্জন্তানং ভিক্খূনন্তি সম্বন্ধো। <span class="bld">হী</span>তি ৰিত্থারো। <span class="bld">দন্তা</span>তি দসনা। তে হি দংসীযন্তি ভক্খীযন্তি এতেহীতি ‘‘দন্তা’’তি ৰুচ্চন্তি। সত্থংযেৰ <span class="bld">সত্থকং</span> খুদ্দকট্ঠেন, তেন পটিগ্গহিতেন সত্থকেন। <span class="bld">এত</span>ন্তি মলং। <span class="bld">ত</span>ন্তি লোহগন্ধমত্তং। <span class="bld">পরিহরন্তী</span>তি পটিগ্গহেত্বা হরন্তি। <span class="bld">হী</span>তি সচ্চং, যস্মা ৰা। তং সত্থকং পরিভোগত্থায যস্মা ন পরিহরন্তি, তস্মা এসেৰ নযোতি অত্থো। উগ্গহিতপচ্চযা, সন্নিধিপচ্চযা ৰা দোসো নত্থীতি ৰুত্তং হোতি। <span class="bld">তত্থা</span>তি তেসু তক্কখীরেসু। <span class="bld">নীলিকা</span>তি নীলৰণ্ণা স্নেহা। <span class="bld">আমকতক্কাদীসূ</span>তি অপক্কেসু তক্কখীরেসু।</p>
<p class="bodytext"><span class="bld">কিলিট্ঠউদক</span>ন্তি <a name="M0.0091"></a> সমলং উদকং। <span class="bld">তস্সা</span>তি সামণেরস্স। পত্তগতং ওদনন্তি সম্বন্ধো। <span class="bld">অস্সা</span>তি সামণেরস্স। <span class="bld">উগ্গহিতকো</span>তি অৰগহিতকো। ‘‘উঞ্ঞাতো’’তিআদীসু (সং॰ নি॰ ১.১১২) ৰিয উকারো ওকারৰিপরীতো হোতি, অপটিগ্গহেত্বা গহিতত্তা দুগ্গহিতকোতি ৰুত্তং হোতি।</p>
<p class="bodytext"><span class="bld">এতেনা</span>তি ওদনেন। <span class="bld">পটিগ্গহিতমেৰ হোতি</span> হত্থতো অমুত্তত্তাতি অধিপ্পাযো।</p>
<p class="bodytext"><span class="bld">পুন পটিগ্গহেতব্বং</span> সাপেক্খে সতীতি অধিপ্পাযো। <span class="bld">এত্তো</span>তি ইতো পত্ততো। সামণেরো পক্খিপতীতি সম্বন্ধো। <span class="bld">ততো</span>তি পত্ততো। <span class="bld">কেচী</span>তি অভযগিরিৰাসিনো। <span class="bld">ত</span>ন্তি ‘‘পুন পটিগ্গহেতব্ব’’ন্তি ৰদন্তানং কেসঞ্চি আচরিযানং ৰচনং ৰেদিতব্বন্তি সম্বন্ধো। <span class="bld">য</span>ন্তি পূৰভত্তাদি।</p>
<p class="bodytext"><span class="bld">অত্তনো</span> <a name="V1.0076"></a> <span class="bld">ৰা</span>তি সামণেরস্স ৰা। <span class="bld">সামণেরা</span>তি আমন্তনং। <span class="bld">তস্সা</span>তি সামণেরস্স। <span class="bld">ভাজনে</span>তি যাগুপচনকভাজনে। <span class="bld">যাগুকুট</span>ন্তি যাগুযা পূরিতং কুটং। <span class="bld">ত</span>ন্তি যাগুকুটং। ‘‘ভিক্খুনা পটিগ্গণ্হাপেতু’’ন্তি কারিতকম্মং উপনেতব্বং। গীৰং ঠপেত্বা আৰজ্জেতীতি সম্বন্ধো। <span class="bld">আৰজ্জেতী</span>তি পরিণামেতি।</p>
<p class="bodytext"><span class="bld">পটিগ্গহণূপগং ভার</span>ন্তি থামমজ্ঝিমেন পুরিসেন সংহারিমং ভারং। বলৰতা সামণেরেনাতি সম্বন্ধো। <span class="bld">তেলঘটং ৰা</span>তি তেলেন পক্খিত্তং ঘটং ৰা। <span class="bld">লগ্গেন্তী</span>তি লম্বেন্তি। অযমেৰ ৰা পাঠো।</p>
<p class="bodytext">নাগস্স দন্তো ৰিযাতি <span class="bld">নাগদন্তকো,</span> সদিসত্থে কো। অঙ্কীযতে লক্খীযতে অনেনাতি <span class="bld">অঙ্কুসো,</span> গজমত্থকম্হি ৰিজ্ঝনকণ্ডকো। অঙ্কুসো ৰিযাতি <span class="bld">অঙ্কুসকো,</span> তস্মিং অঙ্কুসকে ৰা লগ্গিতা হোন্তীতি সম্বন্ধো। <span class="bld">গণ্হতো</span>তি গণ্হন্তস্স। মঞ্চস্স হেট্ঠা <span class="bld">হেট্ঠামঞ্চো,</span> তস্মিং। <span class="bld">ত</span>ন্তি তেলথালকং।</p>
<p class="bodytext">আরোহন্তেহি <a name="M0.0092"></a> চ ওরোহন্তেহি চ নিচ্চং সেৰীযতীতি <span class="bld">নিস্সেণী,</span> তস্সা মজ্ঝং <span class="bld">নিস্সেণিমজ্ঝং,</span> তস্মিং। কণ্ণে উট্ঠিতং <span class="bld">কণ্ণিকং,</span> কণ্ণমলং, কণ্ণিকং ৰিয কণ্ণিকং, যথা হি কণ্ণমলং কণ্ণতো উট্ঠহিত্বা সযং পৰত্ততি, এৰং তেলাদিতো উট্ঠহিত্বা সযং পৰত্ততীতি ৰুত্তং হোতি। <span class="bld">ঘনচুণ্ণ</span>ন্তি কথিনচুণ্ণং। <span class="bld">তংসমুট্ঠানমেৰ নামা</span>তি ততো তেলাদিতো সমুট্ঠানমেৰ নাম হোতীতি অত্থো। <span class="bld">এত</span>ন্তি কণ্ণিকাদি। ইদং পদং পুব্বাপরাপেক্খং।</p>
<p class="bodytext"><span class="bld">যোত্তেনা</span>তি রজ্জুনা। অঞ্ঞো দেতীতি সম্বন্ধো।</p>
<p class="bodytext">পৰিসন্তে চ নিক্খমন্তে চ ৰরতি আৰরতি ইমাযাতি <span class="bld">ৰতি,</span> তং। <span class="bld">উচ্ছূ</span>তি রসালো। সো হি উসতি ৰিসং দাহেতীতি উচ্ছূতি ৰুচ্চতি, তং। <span class="bld">তিম্বরুসক</span>ন্তি তিন্দুকং। তঞ্হি তেমেতি ভুঞ্জন্তং পুগ্গলং অদ্দেতি রসেনাতি <span class="bld">তিম্বো,</span> রুসতি খুদ্দিতং নাসেতীতি <span class="bld">রুসকো,</span> তিম্বো চ সো রুসকো চাতি ‘‘তিম্বরুসকো’’তি ৰুচ্চতি, তং। <span class="bld">ৰতিদণ্ডকেসূ</span>তি ৰতিযা অত্থায নিক্খণিতেসু দণ্ডকেসু। <span class="bld">মযং পনা</span>তি সঙ্গহকারাচরিযভূতা বুদ্ধঘোসনামকা মযং পন, অত্তানং সন্ধায বহুৰচনৰসেন ৰুত্তং। <span class="bld">ন পুথুলো পাকারো</span>তি অড্ঢতেয্যহত্থপাসানতিক্কমং সন্ধায ৰুত্তং। <span class="bld">হত্থসতম্পী</span>তি রতনসতম্পি।</p>
<p class="bodytext"><span class="bld">সো</span>তি <a name="V1.0077"></a> সামণেরো। ভিক্খুস্স দেতীতি যোজনা। <span class="bld">অপরো</span>তি সামণেরো।</p>
<p class="bodytext">ফলং ইমিস্সত্থীতি <span class="bld">ফলিনী,</span> ইনপচ্চযো ইত্থিলিঙ্গজোতকো ঈ, তং সাখন্তি যোজনা। ফলিনিসাখন্তি সমাসতোপি পাঠো অত্থি। <span class="bld">মচ্ছিকৰারণত্থ</span>ন্তি মধুফাণিতাদীহি মক্খনট্ঠানে নিলীযন্তীতি মক্খিকা, তাযেৰ <span class="bld">মচ্ছিকা</span> খকারস্স ছকারং কত্বা, তাসং নিৰারণায। <span class="bld">মূলপটিগ্গহমেৰা</span>তি মূলে পটিগ্গহণমেৰ, পঠমপটিগ্গহমেৰাতি ৰুত্তং হোতি।</p>
<p class="bodytext">ভিক্খু গচ্ছতীতি সম্বন্ধো। <span class="bld">অরিত্তেনা</span>তি কেনিপাতেন। তঞ্হি অরতি নাৰা গচ্ছতি অনেনাতি <span class="bld">অরিত্তং,</span> তেন। <span class="bld">ত</span>ন্তি পটিগ্গহণারহং ভণ্ডং <a name="M0.0093"></a>। <span class="bld">অনুপসম্পন্নেনা</span>তি কারিতকম্মং। <span class="bld">তস্মিম্পী</span>তি চাটিকুণ্ডকেপি। <span class="bld">ত</span>ন্তি অনুপসম্পন্নং।</p>
<p class="bodytext"><span class="bld">পাথেয্যতণ্ডুলে</span>তি পথস্স হিতে তণ্ডুলে। <span class="bld">তেস</span>ন্তি সামণেরানং। <span class="bld">ইতরেহী</span>তি ভিক্খূহি গহিততণ্ডুলেহি। সব্বেহি ভিক্খূহি ভুত্তন্তি সম্বন্ধো। <span class="bld">এত্থা</span>তি ভিক্খূহি গহিতেহি সামণেরস্স তণ্ডুলেহি যাগুপচনে ন দিস্সতীতি সম্বন্ধো। <span class="bld">কারণ</span>ন্তি পরিৰত্তেত্বা ভুত্তস্স চ অপরিৰত্তেত্বা ভুত্তস্স চ কারণং।</p>
<p class="bodytext">ভত্তং পচিতুকামো সামণেরোতি যোজনা। ভিক্খুনা আরোপেতব্বং, অগ্গি ন কাতব্বোতি সম্বন্ধো। <span class="bld">পুন পটিগ্গহণকিচ্চং নত্থি</span> মূলে পটিগ্গহিতত্তাতি অধিপ্পাযো।</p>
<p class="bodytext"><span class="bld">অস্সা</span>তি সামণেরস্স। <span class="bld">ততো</span>তি অগ্গিজালনতো।</p>
<p class="bodytext"><span class="bld">তত্তে উদকে</span>তি উদকে তাপে। <span class="bld">ততো</span>তি তণ্ডুলপক্খিপনতো।</p>
<p class="bodytext"><span class="bld">পিধান</span>ন্তি উক্খলিপিধানং। <span class="bld">তস্সেৰা</span>তি হত্থকুক্কুচ্চকস্স ভিক্খুনো এৰ। <span class="bld">দব্বিং ৰা</span>তি কটচ্ছুং ৰা। সো হি দরীযতি ৰিলোল়ীযতি ইমাযাতি দব্বীতি ৰুচ্চতি।</p>
<p class="bodytext"><span class="bld">তত্রা</span>তি তস্মিং ঠপনে। <span class="bld">তস্সেৰা</span>তি লোলভিক্খুস্সেৰ। <span class="bld">ততো</span>তি পত্ততো। পুন <span class="bld">ততো</span>তি সাখাদিতো। <span class="bld">তত্থা</span>তি ফলরুক্খে।</p>
<p class="bodytext"><span class="bld">ৰিতক্কং সোধেতু</span>ন্তি ‘‘ময্হম্পি দস্সতী’’তি ৰিতক্কং সোধেতুং। <span class="bld">ততো</span>তি অম্বফলাদিতো।</p>
<p class="bodytext">পুন <a name="V1.0078"></a> <span class="bld">ততো</span>তি মাতাপিতূনমত্থায গহিততেলাদিতো। <span class="bld">তে</span>তি মাতাপিতরো। <span class="bld">ততোযেৰা</span>তি তেহিযেৰ তণ্ডুলেহি সম্পাদেত্বাতি সম্বন্ধো।</p>
<p class="bodytext"><span class="bld">এত্থা</span>তি তাপিতউদকে। অমুঞ্চন্তেনেৰ হত্থেনাতি যোজনা। অঙ্গন্তি ৰিনাসং গচ্ছন্তীতি <span class="bld">অঙ্গারা</span>। দরীযন্তি ফলীযন্তীতি <span class="bld">দারূনি</span>।</p>
<p class="bodytext">ৰুত্তো সামণেরোতি যোজনা।</p>
<p class="bodytext">গৰতি <a name="M0.0094"></a> পরিভুঞ্জন্তানং ৰিস্সট্ঠং সদ্দং করোতীতি <span class="bld">গুল়ো,</span> গুল়তি ৰিসতো জীৰিতং রক্খতীতি ৰা <span class="bld">গুল়ো,</span> তং ভাজেন্তো ভিক্খূতি সম্বন্ধো। <span class="bld">তস্সা</span>তি লোলসামণেরস্স।</p>
<p class="bodytext">ধূমস্সত্থায ৰট্টীযতি ৰট্টিত্বা করীযতীতি ধূমৰট্টি, তং। মুখীযতি ৰিপরীযতীতি <span class="bld">মুখং</span>। কং ৰুচ্চতি সীসং, তং তিট্ঠতি এত্থাতি <span class="bld">কণ্ঠো</span>।</p>
<p class="bodytext"><span class="bld">ভত্তুগ্গারো</span>তি উদ্ধং গিরতি নিগ্গিরতীতি উগ্গারো, ভত্তমেৰ উগ্গারো ভত্তুগ্গারো, উগ্গারভত্তন্তি অত্থো। <span class="bld">দন্তন্তরে</span>তি দন্তৰিৰরে।</p>
<p class="bodytext"><span class="bld">উপকট্ঠে কালে</span>তি আসন্নে মজ্ঝন্হিকে কালে। <span class="bld">কক্খারেত্বা</span>তি সঞ্চিত্বা। তস্স অত্থং দস্সেতুং ৰুত্তং ‘‘দ্বে তযো খেল়পিণ্ডে পাতেত্বা’’তি। ফল়ুসঙ্খাতং সিঙ্গং ৰিসাণং অস্মিং অত্থীতি <span class="bld">সিঙ্গী,</span> সোযেৰ কটুকভযেহি ৰিরমিতব্বত্তা <span class="bld">সিঙ্গীৰেরো</span>তি ৰুচ্চতি। অঙ্কীযতি রুক্খো নৰং উগ্গতোতি লক্খীযতি এতেহীতি <span class="bld">অঙ্কুরা,</span> সমং লোণেন উদকং, সমং ৰা উদকেন লোণং অস্মিন্তি <span class="bld">সমুদ্দো,</span> তস্স উদকং অৰযৰীঅৰযৰভাৰেনাতি <span class="bld">সমুদ্দোদকং,</span> তেন অপটিগ্গহিতেনাতি সম্বন্ধো। ফাণতি গুল়তো থদ্ধভাৰং গচ্ছতীতি <span class="bld">ফাণিতং</span>। করেন হত্থেন গহিতব্বাতি <span class="bld">করকা,</span> ৰস্সোপলং, করেন গণ্হিতুমরহাতি অত্থো। <span class="bld">কতকট্ঠিনা</span>তি কতকনামকস্স একস্স রুক্খৰিসেসস্স অট্ঠিনা। <span class="bld">ত</span>ন্তি উদকং। <span class="bld">কপিত্থো</span>তি একস্স অম্বিলফলস্স রুক্খৰিসেসস্স নামং।</p>
<p class="bodytext"><span class="bld">বহল</span>ন্তি আৰিলং। <span class="bld">সন্দিত্বা</span>তি ৰিসন্দিত্বা। <span class="bld">ককুধসোব্ভাদযো</span>তি ককুধরুক্খসমীপে ঠিতা সোব্ভাদযো। <span class="bld">রুক্খতো</span>তি ককুধরুক্খতো। <span class="bld">পরিত্ত</span>ন্তি অপ্পকং।</p>
<p class="bodytext">পানীযঘটে পক্খিত্তানি হোন্তীতি সম্বন্ধো। <span class="bld">ত</span>ন্তি ৰাসমত্তং উদকং। <span class="bld">তত্থেৰা</span>তি ঠপিতপুপ্ফৰাসিতপানীযেযেৰ <a name="V1.0079"></a>। ঠপিতং দন্তকট্ঠন্তি সম্বন্ধো। অজানন্তস্স ভিক্খুস্সাতি যোজনা। অনাদরে চেতং সামিৰচনং। <span class="bld">হী</span>তি সচ্চং, যস্মা ৰা।</p>
<p class="bodytext">কিং <a name="M0.0095"></a> মহাভূতং ৰট্টতি, কিং ন ৰট্টতীতি যোজনা। <span class="bld">যং পনা</span>তি মহাভূতং পন। <span class="bld">অঙ্গলগ্গ</span>ন্তি অঙ্গেসু লগ্গং, মহাভূতন্তি সম্বন্ধো। <span class="bld">এত্থা</span>তি সেদে। <span class="bld">সুঝাপিত</span>ন্তি অঙ্গারসদিসং কত্বা সুট্ঠু ঝাপিতং।</p>
<p class="bodytext"><span class="bld">চত্তারী</span>তি পথৰী ছারিকা গূথং মুত্তন্তি চত্তারি। <span class="bld">মহাৰিকটানী</span>তি মহন্তানি সপ্পদট্ঠক্খণসঙ্খাতে ৰিকারকালে কত্তব্বানি ওসধানি। <span class="bld">এত্থা</span>তি ‘‘অসতি কপ্পিযকারকে’’তি ৰচনে। <span class="bld">কালোদিস্সং নামা</span>তি ব্যাধোদিস্স, পুগ্গলোদিস্স, কালোদিস্স, সমযোদিস্স, দেসোদিস্স, ৰসোদিস্স, ভেসজ্জোদিস্সসঙ্খাতেসু সত্তসু ওদিস্সেসু কালোদিস্সং নামাতি অত্থো। দসমং।</p>
<p class="centered">ভোজনৰগ্গো চতুত্থো।</p>
<p class="title">৫. অচেলকৰগ্গো</p>
<p class="subhead">১. অচেলকসিক্খাপদ-অত্থযোজনা</p>
<p class="bodytext"><a name="para269"></a><span class="paranum">২৬৯</span>. অচেলকৰগ্গস্স পঠমে পরিৰিসতি এত্থাতি <span class="bld">পরিৰেসন</span>ন্তি দস্সেন্তো আহ ‘‘পরিৰেসনট্ঠান’’ন্তি। পরিব্বাজকপব্বজসদ্দা সমানাতি আহ ‘‘পরিব্বাজকসমাপন্নোতি পব্বজ্জং সমাপন্নো’’তি। তিত্থেন সমং পূরতীতি সমতিত্থীকং, নদীআদীসু উদকং, সমতিত্থিকং ৰিযাতি <span class="bld">সমতিত্থিকং,</span> পত্তভাজনেসু যাগুভত্তং। <span class="bld">তেস</span>ন্তি মাতাপিতূনং দেন্তস্সাতি সম্বন্ধো। ‘‘দাপেতী’’তি এত্থ দাধাতুযা সম্পদানস্স সুৰিজানিতত্তা তং অদস্সেত্বা কারিতকম্মমেৰ দস্সেন্তো আহ ‘‘অনুপসম্পন্নেনা’’তি।</p>
<p class="bodytext"><a name="para273"></a><span class="paranum">২৭৩</span>. ‘‘সন্তিকে’’তিইমিনা <span class="bld">‘‘উপনিক্খিপিত্বা’’</span>তি এত্থ উপসদ্দস্স সমীপত্থং দস্সেতি। <span class="bld">তেস</span>ন্তি <a name="V1.0080"></a> তিত্থিযানং। <span class="bld">তত্থা</span>তি ভাজনে। <span class="bld">ইতো</span>তি পত্ততো। <span class="bld">ইধা</span>তি ময্হং ভাজনে। <span class="bld">ন</span>ন্তি খাদনীযভোজনীযং। <span class="bld">তস্সা</span>তি তিত্থিযস্সাতি। পঠমং।</p>
<p class="subhead">২. উয্যোজনসিক্খাপদং</p>
<p class="bodytext"><a name="para274"></a><span class="paranum">২৭৪</span>. দুতিযে <a name="M0.0096"></a> পটিক্কমনঅসনসালসদ্দানং পরিযাযত্তা ৰুত্তং ‘‘অসনসালাযপী’’তি। ভত্তস্স ৰিস্সজ্জনং <span class="bld">ভত্তৰিস্সগ্গো</span>তি কতে ভত্তকিচ্চন্তি আহ <span class="bld">‘‘ভত্তকিচ্চ’’</span>ন্তি। সম্ভূধাতুস্স পপুব্বঅপধাত্বত্থত্তা ৰুত্তং ‘‘ন পাপুণী’’তি।</p>
<p class="bodytext"><a name="para276"></a><span class="paranum">২৭৬</span>. <span class="bld">ৰুত্তাৰসেস</span>ন্তি ৰুত্তেহি মাতুগামেন সদ্ধিং হসিতুকামতাদীহি অৰসেসং। <span class="bld">তস্মি</span>ন্তি উয্যোজিতভিক্খুম্হি। <span class="bld">অত্থতো</span>তি ৰিজহন্তৰিজহিতভিক্খূনং অৰিনাভাৰসঙ্খাতঅত্থতো। <span class="bld">ইতরেনা</span>তি উয্যোজকভিক্খুনা। <span class="bld">তত্থা</span>তি ‘‘দস্সনূপচারং ৰা সৰনূপচারং ৰা’’তিৰচনে। <span class="bld">এত্থা</span>তি নিদ্ধারণসমুদাযো, দস্সনূপচারসৰনূপচারেসূতি অত্থো। ‘‘তথাতিইমিনা দ্বাদসহত্থপমাণং অতিদিসতি। <span class="bld">তেহী</span>তি কুট্টাদীহি। <span class="bld">তস্সা</span>তি দস্সনূপচারাতিক্কমস্স। ‘‘ৰুত্তপকারমনাচার’’ন্তি ইমিনা ‘‘ন অঞ্ঞো কোচি পচ্চযো’’তি এত্থ অঞ্ঞসদ্দস্স অপাদানং দস্সেতি, ‘‘কারণ’’ন্তিইমিনা পচ্চযসদ্দস্সত্থং।</p>
<p class="bodytext"><a name="para277"></a><span class="paranum">২৭৭</span>. <span class="bld">কলি</span>সদ্দস্স পাপপরাজযসঙ্খাতেসু দ্বীসু অত্থেসু পাপসঙ্খাতো কোধোতি আহ ‘‘কলীতি কোধো’’তি। ‘‘আণ’’ন্তিইমিনা সাসনসদ্দস্সত্থং দস্সেতি। ৰুত্তঞ্হি ‘‘আণা চ সাসনং ঞেয্য’’ন্তি। কোধৰসেন ৰদতীতি সম্বন্ধো। দস্সেত্বা ৰদতীতি যোজনা। ইমস্স ঠানং নিসজ্জং আলোকিতং ৰিলোকিতং পস্সথ ভোতি যোজনা। <span class="bld">ইমিনাপী</span>তি অমনাপৰচনং ৰচনেনাপীতি। দুতিযং।</p>
<p class="subhead">৩. সভোজনসিক্খাপদং</p>
<p class="bodytext"><a name="para279"></a><span class="paranum">২৭৯</span>. ততিযে ‘‘সযনিযঘরে’’তি ৰত্তব্বে যকারলোপং কত্বা ‘‘সযনিঘরে’’তি ৰুত্তন্তি আহ <span class="bld">‘‘সযনিঘরে’’</span>তি। <span class="bld">যতো</span>তি এত্থ তোসদ্দো পঠমাদীসু অত্থেসু দিস্সতি। ‘‘যতোনিদান’’ন্তিআদীসু (সু॰ নি॰ ২৭৫) পঠমত্থে। ‘‘অন্তরাযে অসেসতো’’তিআদীসু (ধ॰ স॰ অট্ঠ॰ গন্থারম্ভকথা ৭) দুতিযত্থে <a name="M0.0097"></a>। ‘‘অনিচ্চতো’’তিআদীসু (পট্ঠা॰ ১.১.৪০৯) ততিযত্থে। ‘‘মাতিতো পিতিতো’’তিআদীসু (দী॰ নি॰ ১.৩১১) পঞ্চম্যত্থে। ‘‘যং <a name="V1.0081"></a> পরতো দানপচ্চযা’’তিআদীসু (জা॰ ২.২২.৫৮৫) ছট্ঠ্যত্থে। ‘‘পুরতো পচ্ছতো’’তিআদীসু (পাচি॰ ৫৭৬) সত্তম্যত্থে। ‘‘পদমতো’’তিআদীসু কারণত্থে দিস্সতি। ইধাপি কারণত্থেযেৰাতি আহ ‘‘যস্মা’’তি। যস্মা কারণা অয্যস্স ভিক্খা দিন্না, তস্মা গচ্ছথ ভন্তে তুম্হেতি অত্থো। <span class="bld">য</span>ন্তি ভিক্খং। <span class="bld">ৰো</span>তি তুম্হেহি। <span class="bld">অধিপ্পাযো</span>তি পুরিসস্স অজ্ঝাসযো। ‘‘পরিযুট্ঠিতো’’তি সামঞ্ঞতো ৰুত্তেপি অত্থপকরণাদিতো রাগপরিযুট্ঠিতোৰাধিপ্পেতোতি আহ <span class="bld">‘‘রাগপরিযুট্ঠিতো’’</span>তি, রাগেন পরিভৰিত্বা উট্ঠিতোতি অত্থো।</p>
<p class="bodytext"><a name="para280"></a><span class="paranum">২৮০</span>. <span class="bld">সভোজন</span>ন্তি এত্থ সকারো সহসদ্দকারিযো চ অকারুকারানং অসরূপত্তা অকারতো উকারস্স লোপো চ তীসু পদেসু পচ্ছিমানং দ্বিন্নং পদানং তুল্যত্থনিস্সিতসমাসো চ পুব্বপদেন সহ ভেদনিস্সিতবাহিরত্থসমাসো চ হোতি, ইতি ইমমত্থং দস্সেন্তো আহ ‘‘সহ উভোহি জনেহী’’তি। অথ ৰা ভুঞ্জিতব্বন্তি <span class="bld">ভোজনং,</span> সং ৰিজ্জতি ভোজনং অস্মিং কুলেতি <span class="bld">সভোজন</span>ন্তি দস্সেন্তো আহ ‘‘অথ ৰা’’তিআদি। <span class="bld">হী</span>তি সচ্চং। <span class="bld">তেনেৰা</span>তি তেনেৰ অঞ্ঞমঞ্ঞং ভুঞ্জিতব্বত্তা। <span class="bld">অস্সা</span>তি ‘‘সভোজনে’’তিপদস্স। <span class="bld">ঘরে</span>তি এত্থ পুব্বো সযনিসদ্দো লোপোতি আহ ‘‘সযনিঘরে’’তি। ইমিনা ‘‘দত্তো’’তিআদীসু ৰিয পুব্বপদলোপসমাসং দস্সেতি। <span class="bld">পিট্ঠসঙ্ঘাটস্সা</span>তি এত্থ পিট্ঠসঙ্ঘাটো নাম ন অঞ্ঞস্স যস্স কস্সচি, অথ খো সযনিঘরগব্ভস্সেৰাতি আহ ‘‘তস্স সযনিঘরগব্ভস্সা’’তি। <span class="bld">যথা ৰা তথা ৰা</span>তি যেন ৰা তে ন ৰা আকারেন। <span class="bld">কতস্সা</span>তি পিট্ঠিৰংসং আরোপেত্বা ৰা অনারোপেত্বা ৰা কতস্সাতি। ততিযং।</p>
<p class="bodytext"><a name="para284"></a><span class="paranum">২৮৪</span>. চতুত্থপঞ্চমেসু যথা চ সভোজনসিক্খাপদং পঠমপারাজিকসমুট্ঠানং, এৰমেৰ তানিপীতি যোজনাতি। চতুত্থপঞ্চমানি।</p>
<p class="subhead">৬. চারিত্তসিক্খাপদং</p>
<p class="bodytext"><a name="para294"></a><span class="paranum">২৯৪</span>. ছট্ঠে <a name="M0.0098"></a> কস্মা তেহি ‘‘দেথাৰুসো ভত্ত’’ন্তি ৰুত্তং, ননু ভিক্খূনং এৰং ৰত্তুং ন ৰট্টতীতি আহ ‘‘এত্থ তং কিরা’’তিআদি। <span class="bld">তস্মা</span>তি যস্মা অভিহটং অহোসি, তস্মা।</p>
<p class="bodytext"><a name="para295"></a><span class="paranum">২৯৫</span>. ইদং পন ৰচনং আহাতি সম্বন্ধো। <span class="bld">পসাদঞ্ঞথত্ত</span>ন্তি পসাদস্স অঞ্ঞেনাকারেন ভাৰো। <span class="bld">ন</span>ন্তি খাদনীযং। ‘‘গহেত্বা আগমংসূ’’তিইমিনা ‘‘উস্সারিযিত্থা’’তি এত্থ উকারস্স উগ্গহত্থতঞ্চ <a name="V1.0082"></a> সরধাতুস্স গত্যত্থতঞ্চ অজ্জতনিঞুংৰিভত্তিযা ত্থত্তঞ্চ দস্সেতি, উগ্গহেত্বা সারিংসু অগমংসূতি অত্থো।</p>
<p class="bodytext"><a name="para298"></a><span class="paranum">২৯৮</span>. <span class="bld">যত্থা</span>তি যস্মিং ঠানে। ঠিতস্স ভিক্খুনো চিত্তং উপ্পন্নন্তি যোজনা। <span class="bld">ততো</span>তি চিত্তুপ্পন্নতো। <span class="bld">য</span>ন্তি ভিক্খুং। <span class="bld">পকতিৰচনেনা</span>তি উচ্চাসদ্দমকত্বা পৰত্তেন সভাৰৰচনেন। <span class="bld">অন্তোৰিহারে</span>তি ৰচনস্স অতিসম্বাধত্তা অযুত্তভাৰং মঞ্ঞমানো আহ ‘‘অপি চ অন্তোউপচারসীমাযা’’তি।</p>
<p class="bodytext"><a name="para302"></a><span class="paranum">৩০২</span>. গামস্স অন্তরে আরামো তিট্ঠতীতি <span class="bld">অন্তরারামো</span> ৰিহারো, তং গচ্ছতীতি দস্সেন্তো আহ ‘‘অন্তোগামে’’তিআদীতি। ছট্ঠং।</p>
<p class="subhead">৭. মহানামসিক্খাপদং</p>
<p class="bodytext"><a name="para303"></a><span class="paranum">৩০৩</span>. সত্তমে ‘‘ভগৰতো’’তিপদং ‘‘চূল়পিতুপুত্তো’’তিপদে সম্বন্ধো, ‘‘মহল্লকতরো’’তিপদে অপাদানং। <span class="bld">চূল়পিতুপুত্তো</span>তি সুদ্ধোদনো, সক্কোদনো, সুক্কোদনো, ধোতোদনো, অমিতোদনোতি পঞ্চ জনা ভাতরো, অমিতা, পালিতাতি দ্বে ভগিনিযো। তেসু ভগৰা চ নন্দো চ জেট্ঠভাতুভূতস্স সুদ্ধোদনস্স পুত্তা, আনন্দো কনিট্ঠভাতুভূতস্স অমিতোদনস্স পুত্তো, মহানামো চ অনুরুদ্ধো চ ততিযস্স সুক্কোদনস্স পুত্তা। সক্কোদনধোতোদনানং পুত্তা অপাকটা। তিস্সত্থেরো অমিতায নাম ভগিনিযা পুত্তো, পালিতায পুত্তধীতরা অপাকটা। তস্মা চূল়পিতুনো সুক্কোদনস্স <a name="M0.0099"></a> পুত্তো চূল়পিতুপুত্তোতি অত্থো দট্ঠব্বো। <span class="bld">দ্বীসু ফলেসূ</span>তি হেট্ঠিমেসু দ্বীসু ফলেসু। <span class="bld">উস্সন্ন</span>সদ্দো বহুপরিযাযোতি আহ ‘‘বহূ’’তি। <span class="bld">ৰজতো</span>তি গোট্ঠতো। তঞ্হি গাৰো গোচরট্ঠানতো পটিক্কমিত্বা নিৰাসত্থায ৰজন্তি গচ্ছন্তি অস্মিন্তি ৰজোতি ৰুচ্চতি।</p>
<p class="bodytext"><a name="para306"></a><span class="paranum">৩০৬</span>. <span class="bld">তস্মিং সমযে</span>তি তস্মিং পৰারণসমযে। ‘‘এত্তকেহী’’তিপদস্স নামৰসেন ৰা পরিমাণৰসেন ৰা দুৰিধস্স অত্থস্স অধিপ্পেতত্তা ৰুত্তং ‘‘নামৰসেন পরিমাণৰসেনা’’তি। তেসু নামং সন্ধায এতং নামং এতেসং ভেসজ্জানন্তি <span class="bld">এত্তকানী</span>তি ৰচনত্থো কাতব্বো, পরিমাণং সন্ধায এতং পরিমাণং এতেসন্তি <span class="bld">এত্তকানী</span>তি ৰচনত্থো কাতব্বো। ‘‘অঞ্ঞং ভেসজ্জ’’ন্তি এত্থ অঞ্ঞসদ্দস্স অপাদানং নামং ৰা পরিমাণং ৰা ভৰেয্যাতি আহ ‘‘সব্বিনা পৰারিতো’’তিআদি।</p>
<p class="bodytext"><a name="para310"></a><span class="paranum">৩১০</span>. <span class="bld">যে</span>তি <a name="V1.0083"></a> দাযকা, পৰারিতা হোন্তীতি সম্বন্ধোতি। সত্তমং।</p>
<p class="subhead">৮. উয্যুত্তসেনাসিক্খাপদং</p>
<p class="bodytext"><a name="para311"></a><span class="paranum">৩১১</span>. অট্ঠমে ‘‘অভিমুখ’’ন্তিইমিনা অভিসদ্দস্সত্থং দস্সেতি। <span class="bld">‘‘উয্যাতো’’</span>তিপদস্স উট্ঠহিত্বা যাতোতি দস্সেন্তো আহ ‘‘নগরতো নিগ্গতো’’তি। ‘‘কতউয্যোগ’’ন্তি ইমিনা উট্ঠহিত্বা যুঞ্জতি গচ্ছতীতি <span class="bld">উয্যুত্তা</span>তি দস্সেতি। ধাতূন, মনেকত্থত্তা ৰুত্তং ‘‘গামতো নিক্খন্ত’’ন্তি।</p>
<p class="bodytext"><a name="para314"></a><span class="paranum">৩১৪</span>. দ্বাদস পুরিসা ইমস্স হত্থিনোতি <span class="bld">দ্বাদসপুরিসো,</span> আৰুধো হত্থেসু এতেসন্তি <span class="bld">আৰুধহত্থা। নিন্ন</span>ন্তি নিন্নট্ঠানং, <span class="bld">পস্সতো</span> ভিক্খুনোতি সম্বন্ধোতি। অট্ঠমং।</p>
<p class="subhead">৯. সেনাৰাসসিক্খাপদং</p>
<p class="bodytext"><a name="para319"></a><span class="paranum">৩১৯</span>. নৰমে ‘‘তিট্ঠতু ৰা’’তিআদিনা ৰসনাকারং দস্সেতি। ৰাসদ্দো ‘‘চঙ্কমতু ৰা’’তিঅত্থং সম্পিণ্ডেতি। <span class="bld">কিঞ্চি ইরিযাপথ</span>ন্তি চতূসু <a name="M0.0100"></a> ইরিযাপথেসু কিঞ্চি ইরিযাপথং। যথা রুদ্ধমানে সঞ্চারো ছিজ্জতি, এৰং রুদ্ধা সংৰুতা হোতীতি যোজনা। ‘‘রুদ্ধো’’তি ইমিনা <span class="bld">‘‘পলিবুদ্ধো’’</span>তি এত্থ পরিপুব্বস্স বুধিধাতুস্স অধিপ্পাযত্থং দস্সেতীতি। নৰমং।</p>
<p class="subhead">১০. উয্যোধিকসিক্খাপদং</p>
<p class="bodytext"><a name="para322"></a><span class="paranum">৩২২</span>. দসমে <span class="bld">যুজ্ঝন্তী</span>তি সংপহরন্তি। ‘‘বলস্স অগ্গং এত্থা’’তিইমিনা ভিন্নাধিকরণবাহিরত্থসমাসং দস্সেতি। ‘‘জানন্তী’’তিপদং অত্থসম্পুণ্ণত্থায পক্খিত্তং। <span class="bld">অগ্গ</span>ন্তি কোট্ঠাসং। বলং গণীযতি এত্থাতি <span class="bld">বলগ্গ</span>ন্তি ৰচনত্থোপি যুজ্জতি। তেনাহ ‘‘বলগণনট্ঠান’’ন্তি। ইদঞ্হি ৰচনং অম্বসেচনগরুসিননযেন ৰুত্তং। কথং? ‘‘বলগণনট্ঠান’’ন্তি ৰদন্তেন অট্ঠকথাচরিযেন ‘‘বলস্স অগ্গং জানন্তি এত্থাতি বলগ্গ’’ন্তি ৰচনত্থস্স পিণ্ডত্থো চ ঞাপীযতি, ‘‘বলং গণীযতি এত্থাতি <span class="bld">বলগ্গ’’</span>ন্তি ৰচনত্থো চ দস্সীযতি। ৰিযূহীযতে সম্পিণ্ডীযতে <span class="bld">ব্যূহো,</span> সেনায ব্যূহো <span class="bld">সেনাব্যূহো</span>তি অত্থং দস্সেতি ‘‘সেনায ৰিযূহ’’ন্তিআদিনা। অণতি ভেরৰসদ্দং করোতীতি <span class="bld">অণীকং,</span> মুদ্ধজণকারো, হত্থীযেৰ অণীকং <a name="V1.0084"></a> <span class="bld">হত্থাণীকং</span>। এসেৰ নযো সেসেসুপি। যো হত্থী পুব্বে ৰুত্তো, তেন হত্থিনাতি যোজনাতি। দসমং।</p>
<p class="centered">অচেলকৰগ্গো পঞ্চমো।</p>
<p class="title">৬. সুরাপানৰগ্গো</p>
<p class="subhead">১. সুরাপানসিক্খাপদ-অত্থযোজনা</p>
<p class="bodytext"><a name="para326"></a><span class="paranum">৩২৬</span>. সুরাপানৰগ্গস্স পঠমে ভদ্দা ৰতি এত্থাতি <span class="bld">ভদ্দৰতিকা</span>তি চ, ভদ্দা ৰতি ভদ্দৰতি, সা এত্থ অত্থীতি <span class="bld">ভদ্দৰতিকা</span>তি চ অত্থং দস্সেন্তো আহ ‘‘সো’’তিআদি। <span class="bld">সো</span>তি গামো লভীতি সম্বন্ধো। পথং গচ্ছন্তীতি <span class="bld">পথাৰিনো</span>তি কতে অদ্ধিকাযেৰাতি আহ ‘‘অদ্ধিকা’’তি। অদ্ধং গচ্ছন্তীতি <span class="bld">অদ্ধিকা</span>। ‘‘পথিকা’’তিপি পাঠো, অযমেৰত্থো। <span class="bld">‘‘তেজসা তেজ’’</span>ন্তিপদানি সম্বন্ধাপেক্খানি চ হোন্তি <a name="M0.0101"></a>, পদানং সমানত্তা সম্বন্ধো চ সমানোতি মঞ্ঞিতুং সক্কুণেয্যা চ হোন্তি, তস্মা তেসং সম্বন্ধঞ্চ তস্স অসমানতঞ্চ দস্সেতুং ৰুত্তং ‘‘অত্তনো তেজসা নাগস্স তেজ’’ন্তি। ‘‘আনুভাৰেনা’’তিইমিনা পন তেজসদ্দস্স অত্থং দস্সেতি। কপোতস্স পাদো <span class="bld">কপোতো</span> উপচারেন, তস্স এসো <span class="bld">কাপোতো,</span> ৰণ্ণো। কাপোতো ৰিয ৰণ্ণো অস্সাতি <span class="bld">কাপোতিকা</span>তি দস্সেন্তো আহ ‘‘কপোতপাদসমৰণ্ণরত্তোভাসা’’তি। <span class="bld">পসন্ন</span>সদ্দস্স পসাদসদ্ধাদযো নিৰত্তেতুং ‘‘সুরামণ্ডস্সেতং অধিৰচন’’ন্তি ৰুত্তং। <span class="bld">পঞ্চাভিঞ্ঞস্স সতো</span>তি পঞ্চাভিঞ্ঞস্স সমানস্স সাগতস্সাতি যোজনা।</p>
<p class="bodytext"><a name="para328"></a><span class="paranum">৩২৮</span>. ‘‘মধুকপুপ্ফাদীনং রসেন কতো’’তিইমিনা পুপ্ফানং রসেন কতো আসৰো <span class="bld">পুপ্ফাসৰো</span>তি ৰচনত্থং দস্সেতি। এস নযো ‘‘ফলাসৰো’’তিআদীসুপি। সুরামেরযানং ৰিসেসং দস্সেতুং ৰুত্তং ‘‘সুরা নামা’’তিআদি। <span class="bld">পিট্ঠকিণ্ণপক্খিত্তা</span>তি পিট্ঠেন চ কিণ্ণেন চ পক্খিত্তা কতা ৰারুণীতি সম্বন্ধো। <span class="bld">কিণ্ণা</span>তি চ সুরায বীজং। তঞ্হি কিরন্তি নানাসম্ভারানি মিস্সীভৰন্তি এত্থাতি কিণ্ণাতি ৰুচ্চতি। তস্সাযেৰ মণ্ডেতি যোজনা। সুরনামকেন একেন ৰনচরকেন কতাতি <span class="bld">সুরা</span>। মদং জনেতীতি <span class="bld">মেরযং</span>।</p>
<p class="bodytext"><a name="para329"></a><span class="paranum">৩২৯</span>. <span class="bld">লোণসোৰীরক</span>ন্তি <a name="V1.0085"></a> এৰংনামকং পানং। <span class="bld">সুত্ত</span>ন্তিপি এৰমেৰ। <span class="bld">তস্মি</span>ন্তি সূপসংপাকে। তেলং পন পচন্তীতি সম্বন্ধো। নত্থি তিখিণং মজ্জং এত্থাতি অতিখিণমজ্জং, অতিখিণমজ্জে তস্মিংযেৰ তেলেতি অত্থো। <span class="bld">যং পনা</span>তি তেলং পন। তিখিণং মজ্জং ইমস্স তেলস্সাতি <span class="bld">তিখিণমজ্জং। যত্থা</span>তি তেলে। <span class="bld">অরিট্ঠো</span>তি এৰংনামকং ভেসজ্জং। <span class="bld">ত</span>ন্তি অরিট্ঠং, ‘‘সন্ধাযা’’তিপদে অৰুত্তকম্মং। <span class="bld">এত</span>ন্তি ‘‘অমজ্জং অরিট্ঠ’’ন্তিৰচনং, ‘‘ৰুত্ত’’ন্তিপদে ৰুত্তকম্মন্তি। পঠমং।</p>
<p class="subhead">২. অঙ্গুলিপতোদকসিক্খাপদং</p>
<p class="bodytext"><a name="para330"></a><span class="paranum">৩৩০</span>. দুতিযে অঙ্গুলীহি পতুজ্জনং অঙ্গুলিপতোদো, সোযেৰ <span class="bld">অঙ্গুলিপতোদকো</span>তি দস্সেন্তো আহ ‘‘অঙ্গুলীহী’’তিআদি। <span class="bld">উত্তন্তো</span>তি <a name="M0.0102"></a> অৰতপন্তো। অৰতপন্তোতি চ অত্থতো কিলমন্তোযেৰাতি আহ ‘‘কিলমন্তো’’তি। কিলমন্তো হুত্বাতি যোজনা। অস্সাসগহণেন পস্সাসোপি গহেতব্বোতি আহ ‘‘অস্সাসপস্সাসসঞ্চারো’’তি। <span class="bld">তম্পী</span>তি ভিক্খুনিম্পীতি। দুতিযং।</p>
<p class="subhead">৩. হসধম্মসিক্খাপদং</p>
<p class="bodytext"><a name="para335"></a><span class="paranum">৩৩৫</span>. ততিযে পকারেন করীযতি ঠপীযতীতি <span class="bld">পকতং</span> পঞ্ঞত্তন্তি দস্সেন্তো আহ ‘‘যং ভগৰতা’’তিআদি। <span class="bld">য</span>ন্তি সিক্খাপদং।</p>
<p class="bodytext"><a name="para336"></a><span class="paranum">৩৩৬</span>. হসসঙ্খাতো ধম্মো সভাৰো <span class="bld">হসধম্মো</span>তি ৰুত্তে অত্থতো কীল়িকাযেৰাতি আহ ‘‘কীল়িকা ৰুচ্চতী’’তি।</p>
<p class="bodytext"><a name="para337"></a><span class="paranum">৩৩৭</span>. <span class="bld">গোপ্ফকান</span>ন্তি চরণগণ্ঠিকানং। তে হি পাদে পাদং ঠপনকালে অঞ্ঞমঞ্ঞূপরি ঠপনতো গোপীযন্তীতি গোপ্ফা, তে এৰ গোপ্ফকাতি ৰুচ্চন্তি। পাদস্স হি উপরি পাদং ঠপনকালে একস্স উপরি একো ন ঠপেতব্বো। তেনাহ ভগৰা ‘‘পাদে পাদং অচ্চাধাযা’’তি (দী॰ নি॰ ২.১৯৬; ম॰ নি॰ ১.৪২৩; অ॰ নি॰ ৩.১৬)। ওট্ঠজো দুতিযো। <span class="bld">ওরোহন্তস্স</span> ভিক্খুনোতি সম্বন্ধো।</p>
<p class="bodytext"><a name="para338"></a><span class="paranum">৩৩৮</span>. <span class="bld">ফিযারিত্তাদীহী</span>তি আদিসদ্দেন লঙ্কারাদযো সঙ্গণ্হাতি। কেচি ৰদন্তীতি সম্বন্ধো। <span class="bld">পতনুপ্পতনৰারেসূ</span>তি পতনৰার উপ্পতনৰারেসু। <span class="bld">তত্থা</span>তি তস্সং খিত্তকথলাযং। <span class="bld">হী</span>তি সচ্চং <a name="V1.0086"></a>, যস্মা ৰা। ঠপেত্বা কীল়ন্তস্সাতি সম্বন্ধো। <span class="bld">লিখিতুং ৰট্টতি</span> কীল়াধিপ্পাযস্স ৰিরহিতত্তাতি অধিপ্পাযো। কীল়াধিপ্পাযেন অত্থজোতকং অক্খরং লিখন্তস্সাপি আপত্তিযেৰাতি ৰদন্তি। <span class="bld">এত্থা</span>তি ইমস্মিং সিক্খাপদেতি। ততিযং।</p>
<p class="subhead">৪. অনাদরিযসিক্খাপদং</p>
<p class="bodytext"><a name="para342"></a><span class="paranum">৩৪২</span>. চতুত্থে <span class="bld">ধম্মো</span> নাম তন্তিযেৰাতি আহ ‘‘তন্তী’’তি। <span class="bld">পৰেণী</span>তি তস্সেৰ ৰেৰচনং। ‘‘তং ৰা ন সিক্খিতুকামো’’তি এত্থ তংসদ্দস্স অত্থমাৰিকাতুং ৰুত্তং ‘‘যেন পঞ্ঞত্তেনা’’তি। ৰিনযে অপঞ্ঞত্তং <a name="M0.0103"></a> সন্ধায ৰুত্তং ‘‘অপঞ্ঞত্তেনা’’তি আহ ‘‘সুত্তে ৰা অভিধম্মে ৰা আগতেনা’’তি।</p>
<p class="bodytext"><a name="para344"></a><span class="paranum">৩৪৪</span>. <span class="bld">পৰেণিযা</span>তি উপালিআদিকায আচরিযপরম্পরসঙ্খাতায তন্তিযা। কুরুন্দিযং ৰুত্তন্তি সম্বন্ধো। মহাপচ্চরিযং ৰুত্তন্তি সম্বন্ধো। <span class="bld">তং সব্ব</span>ন্তি কুরুন্দিৰাদমহাপচ্চরিৰাদসঙ্খাতং সব্বং তং ৰচনং। <span class="bld">পৰেণিযা আগতে</span>তি পৰেণিযা আগতসঙ্খাতে মহাঅট্ঠকথাৰাদেতি। চতুত্থং।</p>
<p class="bodytext"><a name="para345"></a><span class="paranum">৩৪৫</span>. পঞ্চমে <span class="bld">মনুস্সৰিগ্গহে</span>তি মনুস্সৰিগ্গহপারাজিকেতি। পঞ্চমং।</p>
<p class="subhead">৬. জোতিসিক্খাপদং</p>
<p class="bodytext"><a name="para350"></a><span class="paranum">৩৫০</span>. ছট্ঠে জনপদস্স নামত্তা বহুৰচনৰসেন ‘‘ভগ্গেসূ’’তি পাল়িযং ৰুত্তং। সুসুমারসণ্ঠানো পব্বতসঙ্খাতো গিরি এত্থাতি <span class="bld">সুসুমারগিরি,</span> এতস্স ৰা মাপিতকালে সুসুমারো গিরতি সদ্দং নিগ্গিরতি এত্থাতি <span class="bld">সুসুমারগিরী</span>তি অত্থমনপেক্খিত্বা ৰুত্তং ‘‘নগরস্স নাম’’ন্তি। <span class="bld">তং পনা</span>তি ৰনং পন। ‘‘মিগান’’ন্তিআদিনা মিগানং অভযো দীযতি এত্থাতি <span class="bld">মিগদাযো</span>তি অত্থং দস্সেতি।</p>
<p class="bodytext"><a name="para352"></a><span class="paranum">৩৫২</span>. ‘‘জোতিকে’’তিপদস্স জোতিস্স অগ্গিস্স করণং <span class="bld">জোতিক</span>ন্তি দস্সেতুং ৰুত্তং ‘‘জোতিকরণে’’তি।</p>
<p class="bodytext"><a name="para354"></a><span class="paranum">৩৫৪</span>. ‘‘সমাদহিতুকামতাযা’’তিপদং <a name="V1.0087"></a> ‘‘অরণিসণ্ঠাপনতো’’তিপদে হেতু। <span class="bld">জালা</span>তি সিখা। সা হি জলতি দিব্বতীতি জালাতি ৰুচ্চতি।</p>
<p class="bodytext"><span class="bld">পতিলাতং উক্খিপতী</span>তি এত্থ ‘‘পতিতালাত’’ন্তি ৰত্তব্বে তকারলোপং কত্বা সন্ধিৰসেন পতিলাতন্তি ৰুত্তন্তি আহ ‘‘অলাতং পতিতং উক্খিপতী’’তি। <span class="bld">অলাত</span>ন্তি উম্মুক্কং। তঞ্হি আদিত্তং হুত্বা অতিউণ্হত্তা ন লাতব্বং ন গণ্হিতব্বন্তি অলাতন্তি ৰুচ্চতি। <span class="bld">অৰিজ্ঝাত</span>ন্তি ঝাযনতো ডয্হনতো অৰিগতং অলাতন্তি সম্বন্ধো। ঝাযনং ডয্হনং ঝাতং, ৰিগতং ঝাতং ইমস্সালাতস্সাতি <span class="bld">ৰিজ্ঝাতং</span>।</p>
<p class="bodytext"><a name="para356"></a><span class="paranum">৩৫৬</span>. <span class="bld">পদীপাদীনী</span>তি <a name="M0.0104"></a> পদীপজোতিকাদীনি। <span class="bld">তত্থা</span>তি তাসু দুট্ঠৰাল়মিগঅমনুস্সসঙ্খাতাসু আপদাসু নিমিত্তভূতাসু। নিমিত্তত্থে চেতং ভুম্মৰচনন্তি। ছট্ঠং।</p>
<p class="subhead">৭. নহানসিক্খাপদং</p>
<p class="bodytext"><a name="para366"></a><span class="paranum">৩৬৬</span>. সত্তমে পারং গচ্ছন্তো ন কেৰলং সউদকায নদিযা এৰ ন্হাযিতুং ৰট্টতি, সুক্খায নদিযাপি ৰট্টতীতি দস্সেন্তো আহ ‘‘সুক্খাযা’’তিআদি। <span class="bld">উক্কিরিত্বা</span>তি ৰিযূহিত্বা। আৰাটাযেৰ খুদ্দকট্ঠেন <span class="bld">আৰাটকা,</span> তেসূতি। সত্তমং।</p>
<p class="subhead">৮. দুব্বণ্ণকরণসিক্খাপদং</p>
<p class="bodytext"><a name="para368"></a><span class="paranum">৩৬৮</span>. অট্ঠমে অলভীতি <span class="bld">লভো</span>তি ৰচনত্থে অপচ্চযং কত্বা ণপচ্চযস্স স্বত্থভাৰং দস্সেতুং ৰুত্তং ‘‘লভোযেৰ লাভো’’তি। অপচ্চযমকত্বা পকতিযা ণপচ্চযোপি যুত্তোযেৰাতি দট্ঠব্বং। সদ্দন্তরোপি অত্থন্তরাভাৰা সমাসো হোতীতি আহ ‘‘নৰচীৰরলাভেনাতি ৰত্তব্বে’’তি। <span class="bld">অনুনাসিকলোপ</span>ন্তি ‘‘নৰ’’ন্তি এত্থ নিগ্গহীতস্স ৰিনাসং। নিগ্গহীতঞ্হি নাসং অনুগতত্তা <span class="bld">‘‘অনুনাসিক’’</span>ন্তি ৰুচ্চতি, তস্স অদস্সন, মকত্বাতি অত্থো। <span class="bld">মজ্ঝে ঠিতপদদ্বযে</span>তি ‘‘নৰ’’ন্তি চ ‘‘চীৰরলাভেনা’’তি চ দ্বিন্নং পদানমন্তরে ‘‘ঠিতে পনা’’তি চ ‘‘ভিক্খুনা’’তি চ পদদ্বযে। নিদ্ধারণে চেতং ভুম্মৰচনং। <span class="bld">নিপাতো</span>তি নিপাতমত্তং। অলভীতি <span class="bld">লভো</span>তি ৰচনত্থস্স অভিধেয্যত্থং দস্সেতুং ‘‘ভিক্খুনা’’তি ৰুত্তন্তি আহ ‘‘ভিক্খুনা’’তিআদি। পদভাজনে পন ৰুত্তন্তি সম্বন্ধো। <span class="bld">য</span>ন্তি যং চীৰরং। ‘‘চীৰর’’ন্তি এত্থ চীৰরসরূপং দস্সেন্তো আহ ‘‘যং নিৰাসেতুং ৰা’’তিআদি। <span class="bld">চম্মকারনীল</span>ন্তি চম্মকারানং তিফলে পক্খিত্তস্স অযগূথস্স নীলং। মহাপচ্চরিযং <a name="V1.0088"></a> ৰুত্তন্তি সম্বন্ধো। দুব্বণ্ণো করীযতি অনেনাতি <span class="bld">দুব্বণ্ণকরণং,</span> কপ্পবিন্দুন্তি আহ ‘‘কপ্পবিন্দুং সন্ধাযা’’তি। আদিযন্তেন ভিক্খুনা আদাতব্বন্তি সম্বন্ধো। <span class="bld">কোণেসূ</span>তি অন্তেসু। ৰাসদ্দো অনিযমৰিকপ্পত্থো। <span class="bld">অক্খিমণ্ডলমত্তং ৰা</span>তি অক্খিমণ্ডলস্স পমাণং ৰা কপ্পবিন্দূতি সম্বন্ধো। <span class="bld">পট্টে ৰা</span>তি অনুৰাতপট্টে <a name="M0.0105"></a> ৰা। <span class="bld">গণ্ঠিযং ৰা</span>তি গণ্ঠিকপট্টে ৰা। <span class="bld">পাল়িকপ্পো</span>তি দ্বে ৰা তিস্সো ৰা ততো অধিকা ৰা বিন্দুআৰলী কত্বা কতো কপ্পো। <span class="bld">কণ্ণিককপ্পো</span>তি কণ্ণিকং ৰিয বিন্দুগোচ্ছকং কত্বা কতো কপ্পো। আদিসদ্দেন অগ্ঘিযকপ্পাদযো সঙ্গণ্হাতি। <span class="bld">সব্বত্থা</span>তি সব্বাসু অট্ঠকথাসু। একোপি বিন্দু ৰট্টোযেৰ ৰট্টতীতি আহ <span class="bld">‘‘একং ৰট্টবিন্দু’’</span>ন্তি।</p>
<p class="bodytext"><a name="para371"></a><span class="paranum">৩৭১</span>. <span class="bld">অগ্গল়াদীনী</span>তি আদিসদ্দেন অনুৰাতপরিভণ্ডে সঙ্গণ্হাতীতি। অট্ঠমং।</p>
<p class="subhead">৯. ৰিকপ্পনসিক্খাপদং</p>
<p class="bodytext"><a name="para374"></a><span class="paranum">৩৭৪</span>. নৰমে <span class="bld">তস্সা</span>তি এত্থ তসদ্দস্স ৰিসযো চীৰরসামিকোযেৰাতি আহ ‘‘চীৰরসামিকস্সা’’তি। দুতিযস্স তসদ্দস্স ৰিসযো ৰিনযধরোযেৰাতি আহ ‘‘যেনা’’তিআদি। ‘‘অৰিস্সাসন্তো’’তিপদস্স কিরিযাৰিসেসনভাৰং দস্সেতুং ৰুত্তং ‘‘অৰিস্সাসেনা’’তি। <span class="bld">তেনা</span>তি ৰিনযধরেনাতি। নৰমং।</p>
<p class="subhead">১০. চীৰরাপনিধানসিক্খাপদং</p>
<p class="bodytext"><a name="para377"></a><span class="paranum">৩৭৭</span>. দসমে ‘‘অপনেত্বা’’তিইমিনা অপইত্যূপসগ্গস্স অত্থং দস্সেতি। <span class="bld">নিধেন্তী</span>তি নিগূহিত্বা ঠপেন্তি। <span class="bld">হসাধিপ্পাযো</span>তি হসং, হসনত্থায ৰা অধিপ্পাযো। পরিক্খারস্স সরূপং দস্সেতুং ৰুত্তং ‘‘পত্তত্থৰিকাদি’’ন্তি। পত্তস্স পাল়িযমাগতত্তা পত্তস্স থৰিকাতি অত্থোযেৰ গহেতব্বো, ন পত্তো চ থৰিকা চাতি। ‘‘সমণেন নামা’’তিপদং ‘‘ভৰিতু’’ন্তিপদে ভাৰকত্তাতি। দসমং।</p>
<p class="centered">সুরাপানৰগ্গো ছট্ঠো।</p>
<p class="title">৭. সপ্পাণকৰগ্গো</p>
<p class="subhead">১. সঞ্চিচ্চপাণসিক্খাপদ-অত্থযোজনা</p>
<p class="bodytext"><a name="para382"></a><span class="paranum">৩৮২</span>. সপ্পাণকৰগ্গস্স <a name="V1.0089"></a> পঠমে উসুং অসতি খিপতি অনেনাতি <span class="bld">ইস্সাসো</span>তি কতে ধনুযেৰ মুখ্যতো ইস্সাসো নাম, ধনুগ্গহা- চরিযো <a name="M0.0106"></a> পন উপচারেন। উসুং অসতি খিপতীতি <span class="bld">ইস্সাসো</span>তি কতে ধনুগ্গহাচরিযো ইস্সাসো নাম, ইধ পন উপচারত্থো ৰা কত্তুত্থো ৰা গহেতব্বোতি আহ ‘‘ধনুগ্গহাচরিযো হোতী’’তি। পব্বজিতকালে ইস্সাসস্স অযুত্তত্তা ৰুত্তং ‘‘গিহিকালে’’তি। <span class="bld">ৰোরোপিতা</span>তি এত্থ ৰি অৰ পুব্বস্স রুহধাতুস্স অধিপ্পাযত্থং দস্সেতুং ৰুত্তং ‘‘ৰিযোজিতা’’তি।</p>
<p class="bodytext">যস্মা গচ্ছতীতি সম্বন্ধো। <span class="bld">এত</span>ন্তি ‘‘জীৰিতা ৰোরোপিতা’’তিৰচনং। কস্মা ৰোহারমত্তমেৰ হোতি, ননু যতো কুতোচি যস্মিং কিস্মিংচি ৰিযোজিতে দ্বে ৰত্থূনি ৰিয ৰিসুং তিট্ঠন্তি পাণতো জীৰিতে ৰিযোজিতে পাণজীৰিতাপীতি আহ ‘‘ন হেত্থা’’তিআদি। <span class="bld">হী</span>তি সচ্চং। এত্থাতি ‘‘জীৰিতা ৰোরোপিতা’’তিৰচনে দস্সেতুন্তি সম্বন্ধো। কিঞ্চি জীৰিতং নামাতি যোজনা। অযং পনেত্থ অত্থসম্বন্ধো – সীসালঙ্কারে সীসতো ৰিযোজিতে সীসং অলঙ্কারতো ৰিসুং তিট্ঠতি যথা, এৰং জীৰিতে পাণতো ৰিযোজিতে জীৰিতং পাণতো ৰিসুং ন তিট্ঠতি নামাতি। <span class="bld">অঞ্ঞদত্থূ</span>তি একংসেন। ‘‘পাণ’’ন্তি সামঞ্ঞতো ৰুত্তোপি মনুস্সপাণস্স পারাজিকট্ঠানে গহিতত্তা ইধ পারিসেসঞাযেন তিরচ্ছানপাণোৰ গহেতব্বোতি আহ ‘‘তিরচ্ছানগতোযেৰ পাণো’’তি। <span class="bld">ত</span>ন্তি পাণং। মহন্তে পন পাণেতি সম্বন্ধো।</p>
<p class="bodytext"><a name="para385"></a><span class="paranum">৩৮৫</span>. সোধেন্তো অপনেতীতি যোজনা। <span class="bld">মঙ্গুলো</span>তি মনুস্সরত্তপো একো কিমিৰিসেসো। সো হি রত্তপিৰনত্থায মঙ্গতি ইতো চিতো চ ইমং চিমঞ্চ ঠানং গচ্ছতীতি ‘‘মঙ্গুলো’’তি ৰুচ্চতি। পদক্খরানঞ্হি অৰিপরিতত্থং, সোতূনঞ্চ সজ্ঝাযোপদেসলভনত্থং কত্থচি ঠানে ৰচনত্থো ৰুত্তোতি দট্ঠব্বং। তস্স বীজমেৰ খুদ্দকট্ঠেন <span class="bld">মঙ্গুলবীজকং,</span> তস্মিং। <span class="bld">ত</span>ন্তি মঙ্গুলবীজকং। ভিন্দন্তো হুত্বাতি যোজনাতি। পঠমং।</p>
<p class="subhead">২. সপ্পাণকসিক্খাপদং</p>
<p class="bodytext"><a name="para387"></a><span class="paranum">৩৮৭</span>. দুতিযে <a name="V1.0090"></a> সহ পাণেহীতি <span class="bld">সপ্পাণকং</span> উদকন্তি দস্সেন্তো আহ ‘‘যে পাণকা’’তিআদি। <span class="bld">হী</span>তি সচ্চং। পত্তপূরম্পি উদকন্তি সম্বন্ধো <a name="M0.0107"></a>। <span class="bld">তাদিসেনা</span>তি সপ্পাণকেন। ধোৰতোপি পাচিত্তিযন্তি যোজনা। <span class="bld">উদকসোণ্ডি</span>ন্তি সিলামযং উদকসোণ্ডিং। <span class="bld">পোক্খরণি</span>ন্তি সিলামযং পোক্খরণিং। উট্ঠাপযতোপি পাচিত্তিযন্তি সম্বন্ধো। <span class="bld">ততো</span>তি সোণ্ডিপোক্খরণীহি। <span class="bld">উদকস্সা</span>তি উদকেন, পূরে ঘটে আসিঞ্চিত্বাতি সম্বন্ধো। <span class="bld">তত্থা</span>তি উদকে। <span class="bld">উদকে</span>তি উদকসণ্ঠানকপদেসে আসিঞ্চিতউদকে। <span class="bld">পতিস্সতী</span>তি সোণ্ডিপোক্খরণীহি গহিতউদকং পতিস্সতীতি। দুতিযং।</p>
<p class="subhead">৩. উক্কোটনসিক্খাপদং</p>
<p class="bodytext"><a name="para392"></a><span class="paranum">৩৯২</span>. ততিযে ‘‘উচ্চালেন্তী’’তিইমিনা উক্কোটেন্তীতি এত্থ উপুব্বস্স কুটধাতুস্স উচ্চালনত্থং দস্সেতি ধাতূন, মনেকত্থত্তা। যং যং পতিট্ঠিতং <span class="bld">যথাপতিট্ঠিতং,</span> তস্স ভাৰো <span class="bld">যথাপতিট্ঠিতভাৰো,</span> তেন।</p>
<p class="bodytext"><a name="para393"></a><span class="paranum">৩৯৩</span>. <span class="bld">যো ধম্মো</span>তি যো সমথধম্মো। <span class="bld">ধম্মেনা</span>তি এত্থ এনসদ্দেন ‘‘যথাধম্ম’’ন্তি এত্থ অংইতিকারিযস্স কারিং দস্সেতি। ইমিনা ‘‘যথাধম্ম’’ন্তি পদস্স ‘‘নিহতাধিকরণ’’ন্তি এত্থ নিহতসদ্দেন সম্বন্ধিতব্বভাৰং দস্সেতি। ‘‘সত্থারা’’তিপদং ‘‘ৰুত্তং’’ ইতিপদে কত্তা। নত্থি হতং হননং ইমস্সাতি <span class="bld">নিহত</span>ন্তি ৰুত্তে অত্থতো ৰূপসমনমেৰাতি আহ ‘‘ৰূপসমিত’’ন্তি।</p>
<p class="bodytext"><a name="para395"></a><span class="paranum">৩৯৫</span>. যং ৰা তং ৰা কম্মং ধম্মকম্মং নাম ন হোতি, অথ খো অধিকরণৰূপসমকম্মমেৰ ধম্মকম্মং নামাতি দস্সেন্তো আহ ‘‘যেন কম্মেনা’’তিআদি। <span class="bld">অযম্পী</span>তি অযম্পি ভিক্খু। <span class="bld">সেসপদানিপী</span>তি ‘‘ধম্মকম্মে ৰেমতিকো’’তিআদীনি সেসপদানিপি। <span class="bld">এত্থা</span>তি ইমস্মিং সিক্খাপদে। ৰিত্থারো পন ৰুত্তোতি সম্বন্ধো। <span class="bld">তত্থেৰা</span>তি পরিৰারে এৰ। <span class="bld">ইধা</span>তি ইমস্মিং সিক্খাপদে, ৰিভঙ্গে ৰাতি। ততিযং।</p>
<p class="subhead">৪. দুট্ঠুল্লসিক্খাপদং</p>
<p class="bodytext"><a name="para399"></a><span class="paranum">৩৯৯</span>. চতুত্থে <span class="bld">অত্থুদ্ধারৰসেন দস্সিতানি</span> দুট্ঠুল্লসদ্দত্থভাৰেন সদিসত্তাতি অধিপ্পাযো। <span class="bld">‘‘ধুর’’</span>ন্তি <a name="V1.0091"></a> এত্থ লক্খণৰন্তত্তা ভুম্মত্থে উপযোগৰচনন্তি আহ ‘‘ধুরে’’তি। ধুরে নিক্খিত্তমত্তে সতীতি যোজনা।</p>
<p class="bodytext"><span class="bld">এৰং</span> <a name="M0.0108"></a> <span class="bld">ধুরং নিক্খিপিত্বা</span>তি ‘‘অঞ্ঞস্স নারোচেস্সামী’’তি এৰং ধুরং নিক্খিপিত্বা। <span class="bld">অঞ্ঞস্সা</span>তি ৰত্থু, পুগ্গলতো অঞ্ঞস্স দুতিযস্স। <span class="bld">সোপী</span>তি দুতিযোপি। <span class="bld">অঞ্ঞস্সা</span>তি ততিযস্স। যাৰ কোটি ন ছিজ্জতি, তাৰ আপজ্জতিযেৰাতি যোজনা। <span class="bld">তস্সেৰা</span>তি আপত্তিং আপন্নপুগ্গলস্স। <span class="bld">ৰত্থুপুগ্গলোযেৰা</span>তি আপত্তিং আপন্নপুগ্গলোযেৰ। <span class="bld">অয</span>ন্তি পঠমভিক্খু। <span class="bld">অঞ্ঞস্সা</span>তি দুতিযস্স। <span class="bld">সো</span>তি দুতিযো আরোচেতীতি সম্বন্ধো। <span class="bld">যেনা</span>তি পঠমভিক্খুনা। <span class="bld">অস্সা</span>তি দুতিযস্স। <span class="bld">তস্সেৰা</span>তি পঠমভিক্খুস্সেৰ। ৰত্থুপুগ্গলং উপনিধায ‘‘ততিযেন পুগ্গলেন দুতিযস্সা’’তি ৰুত্তং।</p>
<p class="bodytext"><a name="para400"></a><span class="paranum">৪০০</span>. <span class="bld">পঞ্চাপত্তিক্খন্ধে</span>তি থুল্লচ্চযাদিকে পঞ্চ আপত্তিক্খন্ধে। <span class="bld">অজ্ঝাচারো নামা</span>তি অধিভৰিত্বা ৰীতিক্কমিত্বা আচরিতব্বত্তা অজ্ঝাচারো নামাতি। চতুত্থং।</p>
<p class="subhead">৫. ঊনৰীসতিৰস্সসিক্খাপদং</p>
<p class="bodytext"><a name="para402"></a><span class="paranum">৪০২</span>. পঞ্চমে <span class="bld">অঙ্গুলিযো</span>তি করসাখাযো। তা হি অঙ্গন্তি হত্থতো পঞ্চধা ভিজ্জিত্বা উগ্গচ্ছন্তীতি অঙ্গুলিযোতি ৰুচ্চন্তি। লিখন্তস্স উপালিস্সাতি সম্বন্ধো। <span class="bld">তেনা</span>তি বহুচিন্তেতব্বকারণেন। <span class="bld">অস্সা</span>তি উপালিস্স। <span class="bld">উরো</span>তি হদযং। তঞ্হি উসতি চিত্ততাপো দহতি এত্থাতি উরোতি ৰুচ্চতি। <span class="bld">রূপসুত্ত</span>ন্তি হেরঞ্ঞিকানং রূপসুত্তং, যথা হত্থাচরিযানং হত্থিসুত্তন্তি। <span class="bld">অক্খীনী</span>তি চক্খূনি। তানি হি অক্খন্তি ৰিসযেসু ব্যাপীভৰন্তি, রূপং ৰা পস্সতি ইমেহীতি অক্খীনীতি ৰুচ্চন্তি। মকসেন সূচিমুখানং গহিতত্তা ডংসেন পিঙ্গলমক্খিকাযোৰ গহেতব্বাতি আহ <span class="bld">‘‘ডংসাতি পিঙ্গলমক্খিকাযো’’</span>তি। পিঙ্গলমক্খিকাযো হি ডংসনট্ঠেন খাদনট্ঠেন <span class="bld">ডংসা</span>তি ৰুচ্চন্তি। দুক্করো খমো এতাসন্তি <span class="bld">দুক্খা</span>তি দস্সেন্তো আহ ‘‘দুক্খমান’’ন্তি। ৰেদনানন্তি সম্বন্ধো। অসাতস্স কারণং দস্সেতুং ৰুত্তং ‘‘অমধুরান’’ন্তি। ইমিনা অমধুরত্তা ন সাদিতব্বাতি <span class="bld">অসাতা</span>তি অত্থং দস্সেতি। পাণসদ্দজীৰিতসদ্দানং পরিযাযভাৰং দস্সেতুং ৰুত্তং ‘‘জীৰিতহরান’’ন্তি। পাণং হরন্তি অপনেন্তীতি <span class="bld">পাণহরা,</span> তাসং ৰেদনানন্তি সম্বন্ধো।</p>
<p class="bodytext"><a name="para404"></a><span class="paranum">৪০৪</span>. ৰিজাযনকালতো <a name="M0.0109"></a> পট্ঠায পরিপুণ্ণৰীসতিৰস্সো ন গহেতব্বো, গব্ভগহণকালতো <a name="V1.0092"></a> পন পট্ঠাযাতি দস্সেন্তো আহ ‘‘পটিসন্ধিগ্গহণতো পট্ঠাযা’’তি। গব্ভে সযিতকালেন সদ্ধিং ৰীসতিমং ৰস্সং পরিপুণ্ণমস্সাতি <span class="bld">গব্ভৰীসো</span> পুগ্গলো। <span class="bld">হী</span>তি সচ্চং। <span class="bld">যথাহা</span>তি যেনাকারেন সঙ্খ্যং গচ্ছতি, তেনাকারেন ভগৰা আহাতি যোজনা। অথ ৰা যথা কিং ৰচনং ভগৰা আহাতি যোজনা।</p>
<p class="bodytext">গব্ভৰীসো হুত্বা উপসম্পন্নোতি সম্বন্ধো। <span class="bld">অম্হী</span>তি অস্মি। নুসদ্দো পরিৰিতক্কত্থে নিপাতো। <span class="bld">য</span>ন্তি যাদিসং পঠমং চিত্তন্তি সম্বন্ধো। ইমিনা পটিসন্ধিচিত্তং দস্সেতি। ‘‘পঠমং ৰিঞ্ঞাণ’’ন্তি তস্সেৰ ৰেৰচনং। <span class="bld">ত</span>ন্তি পঠমং চিত্তং পঠমং ৰিঞ্ঞাণং। <span class="bld">অস্সা</span>তি সত্তস্স। <span class="bld">সাৰ জাতী</span>তি সা এৰ পটিসন্ধি, গব্ভো নাম হোতীতি সম্বন্ধো।</p>
<p class="bodytext"><span class="bld">তত্থা</span>তি পাল়িযং, ৰিনিচ্ছযো এৰং ৰেদিতব্বোতি যোজনা। <span class="bld">যো</span>তি পুগ্গলো। <span class="bld">মহাপৰারণাযা</span>তি অস্সযুজপুণ্ণমিযং। সা হি পূজিতপৰারণত্তা মহাপৰারণাতি ৰুচ্চতি। <span class="bld">ততো</span>তি পৰারণায জাতকালতো। <span class="bld">ত</span>ন্তি মহাপৰারণং। <span class="bld">পাটিপদে চা</span>তি এত্থ চসদ্দো অনিযমৰিকপ্পত্থো, পৰারণদিৰসপাটিপদদিৰসেসু অঞ্ঞতরস্মিং দিৰসে উপসম্পাদেতব্বোতি অত্থো। <span class="bld">হাযনৰড্ঢন</span>ন্তি কুচ্ছিম্হি ৰসিতমাসেসু অধিকেসু হাযনঞ্চ ঊনেসু ৰড্ঢুনঞ্চ ৰেদিতব্বং।</p>
<p class="bodytext">পোরাণকত্থেরা পন উপসম্পাদেন্তীতি সম্বন্ধো। <span class="bld">একূনৰীসতিৰস্স</span>ন্তি অনন্তরে ৰুত্তং একূনৰীসতিৰস্সং। <span class="bld">নিক্খমনীযো</span>তি সাৰণমাসো। সো হি অন্তোৰীথিতো বাহিরৰীথিং নিক্খমতি সূরিযো অস্মিন্তি ‘‘নিক্খমনীযো’’তি ৰুচ্চতি। <span class="bld">পাটিপদদিৰসে</span>তি পচ্ছিমিকায ৰস্সূপগমনদিৰসে। <span class="bld">তং</span> উপসম্পাদনং। <span class="bld">কস্মা</span>তি পুচ্ছা। এত্থ ঠত্বা পরিহারো <span class="bld">ৰুচ্চতে</span> মযাতি যোজনা। <span class="bld">ৰীসতিযা ৰস্সেসূ</span>তি উপসম্পন্নপুগ্গলস্স ৰীসতিযা ৰস্সেসু। তিংসরত্তিদিৰস্স একমাসত্তা ‘‘চত্তারো <a name="M0.0110"></a> মাসা পরিহাযন্তী’’তি ৰুত্তং। <span class="bld">উক্কড্ঢন্তী</span>তি একস্স অধিকমাসস্স নাসনত্থায ৰস্সং উপরি কড্ঢন্তি। <span class="bld">ততো</span>তি ছমাসতো অপনেত্বাতি সম্বন্ধো। <span class="bld">এত্থা</span>তি ‘‘একূনৰীসতিৰস্স’’ন্তিআদিৰচনে। <span class="bld">পন</span>-সদ্দো হিসদ্দত্থো, সচ্চন্তি অত্থো। <span class="bld">যো</span>তি পুগ্গলো। <span class="bld">তস্মা</span>তি যস্মা গব্ভমাসানম্পি গণনূপগত্তা গহেত্বা উপসম্পাদেন্তি, তস্মা ছ মাসে ৰসিত্বাতি সম্বন্ধো। অট্ঠ মাসে ৰসিত্বা জাতোপি ন জীৰতীতি <span class="bld">সুত্তন্তঅট্ঠকথাসু</span> (দী॰ নি॰ অট্ঠ॰ ২.২৪-২৫; ম॰ নি॰ অট্ঠ॰ ৩.২০৫) ৰুত্তং।</p>
<p class="bodytext"><a name="para406"></a><span class="paranum">৪০৬</span>. <span class="bld">দসৰস্সচ্চযেনা</span>তি উপসম্পদতো দসৰস্সাতিক্কমেন। <span class="bld">উপসম্পাদেতী</span>তি উপজ্ঝাযো ৰা <a name="V1.0093"></a> কম্মৰাচাচরিযো ৰা হুত্বা উপসম্পাদেতি। <span class="bld">ত</span>ন্তি উপজ্ঝাচরিযভূতং অনুপসম্পন্নপুগ্গলং। কম্মৰাচাচরিযো হুত্বা উপসম্পাদেন্তো তং মুঞ্চিত্বা সচে অঞ্ঞোপি কম্মৰাচাচরিযো অত্থি, সূপসম্পন্নো। সোৰ সচে কম্মৰাচং সাৰেতি, নুপসম্পন্নো। ঞত্বা পন পুন অনুপসম্পাদেন্তে সগ্গন্তরাযোপি মগ্গন্তরাযোপি হোতিযেৰাতি দট্ঠব্বন্তি। পঞ্চমং।</p>
<p class="subhead">৬. থেয্যসত্থসিক্খাপদং</p>
<p class="bodytext"><a name="para407"></a><span class="paranum">৪০৭</span>. ছট্ঠে ‘‘পটিযালোক’’ন্তি এত্থ আলোকসদ্দেন সূরিযো ৰুত্তো উপচারেন। সূরিযো হি পুরত্থিমদিসতো উগ্গন্ত্বা পচ্ছিমদিসং গতো, তস্মা সূরিযসঙ্খাতস্স আলোকস্স পটিমুখং <span class="bld">‘‘পটিযালোক’’</span>ন্তি ৰুত্তে পচ্ছিমদিসাযেৰ গহেতব্বাতি আহ ‘‘পচ্ছিমং দিসন্তি অত্থো’’তি। <span class="bld">কম্মিকা</span>তি কম্মে যুত্তা পযুত্তা।</p>
<p class="bodytext"><a name="para409"></a><span class="paranum">৪০৯</span>. <span class="bld">রাজান</span>ন্তি এত্থ রঞ্ঞো সন্তকং ‘‘রাজা’’তি ৰুচ্চতি উপচারেন, অথ ৰা রঞ্ঞো এসো ‘‘রাজা’’তি কত্বা রঞ্ঞো সন্তকং ‘‘রাজা’’তি ৰুচ্চতি। <span class="bld">থেয্য</span>ন্তি থেনেত্বা ‘‘সক্কচ্চ’’ন্তিআদীসু (পাচি॰ ৬০৬) ৰিয নিগ্গহীতাগমো হোতি। রাজানং, রঞ্ঞো সন্তকং ৰা থেয্যং থেনেত্বা <a name="M0.0111"></a> গচ্ছন্তীতি অত্থো। ইতি ইমমত্থং দস্সেন্তো আহ ‘‘রাজানং ৰা থেনেত্বা’’তিআদি।</p>
<p class="bodytext"><a name="para411"></a><span class="paranum">৪১১</span>. চতূসু ৰিসঙ্কেতেসু দ্বীহি অনাপত্তি, দ্বীহি আপত্তিযেৰাতি। ছট্ঠং।</p>
<p class="subhead">৭. সংৰিধানসিক্খাপদং</p>
<p class="bodytext"><a name="para412"></a><span class="paranum">৪১২</span>. সত্তমে <span class="bld">‘‘পধূপেন্তো’’</span>তি এত্থ পপুব্ব ধূপধাতু পরিভাসনত্থে ৰত্ততীতি আহ ‘‘পরিভাসন্তো’’তি। ত্বং সমণোপি মাতুগামেন সদ্ধিং গচ্ছসি, তুয্হেৰেসো দোসো, নেতস্স পুরিসস্সাতি অত্তানংযেৰ পরিভাসন্তোতি অত্থো। ‘‘নিক্খামেসী’’তিইমিনা <span class="bld">‘‘নিপ্পাতেসী’’</span>তিএত্থ নিপুব্ব পতধাতু গত্যত্থোতি দস্সেতীতি। সত্তমং।</p>
<p class="subhead">৮. অরিট্ঠসিক্খাপদং</p>
<p class="bodytext"><a name="para417"></a><span class="paranum">৪১৭</span>. অট্ঠমে <span class="bld">গন্ধে</span>তি গিজ্ঝে। তে হি গিধন্তি কুণপং অভিকঙ্খন্তীতি ‘‘গন্ধা’’তি ৰুচ্চন্তি <a name="V1.0094"></a>। <span class="bld">গদ্ধে</span>তিপি পাঠো, সোপি যুজ্জতি যথা ‘‘যুগনন্ধো, যুগনদ্ধো’’তি চ ‘‘পটিবন্ধো পটিবদ্ধো’’তি চ। <span class="bld">বাধযিংসূ</span>তি হনিংসু। <span class="bld">অস্সা</span>তি অরিট্ঠস্স।</p>
<p class="bodytext">তদ্ধিতেন ৰুত্তস্স অত্থস্স দস্সেতুমাহ ‘‘তে’’তিআদি। <span class="bld">তে</span>তি অন্তরাযিকা। <span class="bld">তত্থা</span>তি পঞ্চৰিধেসু অন্তরাযিকেসু। ‘‘তথা’’তিপদেন ‘‘কম্মন্তরাযিকং নামা’’তি পদং অতিদিসতি। <span class="bld">তং পনা</span>তি ভিক্খুনিদূসককম্মং পন। <span class="bld">মোক্খস্সেৰা</span>তি মগ্গনিব্বানস্সেৰ। মগ্গো হি কিলেসেহি মুচ্চতীতি অত্থেন <span class="bld">মোক্খো</span> নাম। ঝানম্পেত্থ সঙ্গহিতং নীৰরণেহি ৰিমুচ্চনত্তা। নিব্বানং ৰিমুচ্চীতি অত্থেন <span class="bld">মোক্খো</span> নাম। ফলম্পেত্থ সঙ্গহিতং ৰিমুচ্চিতত্তা। <span class="bld">নিযতমিচ্ছাদিট্ঠিধম্মা</span>তি নিযতভাৰং পত্তা, নিযতৰসেন ৰা পৰত্তা মিচ্ছাদিট্ঠিসঙ্খাতা ধম্মা। তে পন নত্থিকঅহেতুক অকিরিযৰসেন তিৰিধা। পণ্ডকাদিগহণস্স নিদস্সনমত্তত্তা ‘পটিসন্ধিধম্মা’’তিপদেন অহেতুকদ্বিহেতুকপটিসন্ধিধম্মা গহেতব্বা সব্বেসম্পি ৰিপাকন্তরাযিকভাৰতো। তেপি মোক্খস্সেৰ অন্তরাযং করোন্তি, ন সগ্গস্স। <span class="bld">তে পনা</span>তি অরিযূপৰাদা পন। তাৰদেৰ উপৰাদন্তরাযিকা <a name="M0.0112"></a> নামাতি যোজনা। <span class="bld">তাপী</span>তি সঞ্চিচ্চ আপন্না আপত্তিযোপি। পারাজিকাপত্তিং সন্ধায ৰুত্তং ‘‘ভিক্খুভাৰং ৰা পটিজানাতী’’তি। সঙ্ঘাদিসেসাপত্তিং সন্ধায ৰুত্তং ‘‘ন ৰুট্ঠাতি ৰা’’তি। লহুকাপত্তিং সন্ধায ৰুত্তং ‘‘ন দেসেতি ৰা’’তি।</p>
<p class="bodytext"><span class="bld">তত্রা</span>তি পঞ্চৰিধেসু অন্তরাযিকেসু। <span class="bld">অযং ভিক্খূ</span>তি অরিট্ঠো গন্ধবাধিপুব্বো ভিক্খু। <span class="bld">সেসন্তরাযিকে</span>তি আণাৰীতিক্কমন্তরাযিকতো সেসে চতুব্বিধে অন্তরাযিকে। <span class="bld">ইমে আগারিকা</span>তি অগারে ৰসনসীলা ইমে মনুস্সা। ভিক্খূপি পস্সন্তি ফুসন্তি পরিভুঞ্জন্তীতি সম্বন্ধো। কস্মা ন ৰট্টন্তি, ৰট্টন্তিযেৰাতি অধিপ্পাযো। <span class="bld">রসেন রসং সংসন্দিত্বা</span>তি উপাদিণ্ণকরসেন অনুপাদিণ্ণকরসং, অনুপাদিণ্ণকরসেন ৰা উপাদিণ্ণকরসং সমানেত্বা। যোনিসো পচ্চৰেক্খণস্স অভাৰতো সংৰিজ্জতি ছন্দরাগো এত্থাতি <span class="bld">সচ্ছন্দরাগো,</span> সোযেৰ পরিভোগো <span class="bld">সচ্ছন্দরাগপরিভোগো,</span> তং। <span class="bld">একং কত্বা</span>তি সমানং কত্বা। ঘটেন্তো ৰিয পাপকং দিট্ঠিগতং উপ্পাদেত্বাতি যোজনা। <span class="bld">কিং</span>সদ্দো গরহত্থো, কস্মা ভগৰতা পঠমপারাজিকং পঞ্ঞত্তং, ন পঞ্ঞাপেতব্বন্তি অত্থো। মহাসমুদ্দং বন্ধন্তো যথা অকত্তব্বং করোতি, তথা পঠমপারাজিকং পঞ্ঞপেন্তো ভগৰা অপঞ্ঞত্তং পঞ্ঞপেতীতি অধিপ্পাযো। <span class="bld">এত্থা</span>তি পঠমপারাজিকে। <span class="bld">আস</span>ন্তি ভব্বাসং। <span class="bld">আণাচক্কে</span>তি আণাসঙ্খাতে চক্কে।</p>
<p class="bodytext">অট্ঠিযেৰ <span class="bld">অট্ঠিকং</span> কুচ্ছিতত্থেন, কুচ্ছিতত্থে হি কো। অট্ঠিকমেৰ খলো নীচট্ঠেন লামকট্ঠেনাতি <span class="bld">অট্ঠিকঙ্খলো</span> নিগ্গহীতাগমং কত্বা। তেন উপমা সদিসাতি <span class="bld">অট্ঠিকঙ্খলূপমা</span>। ‘‘অট্ঠী’’তি <a name="V1.0095"></a> চ ‘‘কঙ্খল’’ন্তি চ পদং গহেত্বা ৰণ্ণেন্তি আচরিযা (সারত্থ॰ টী॰ পাচিত্তিয ৩.৪১৭; ৰি॰ ৰি॰ টী॰ পাচিত্তিয ২.৪১৭; ম॰ নি॰ অট্ঠ॰ ২.৪২; ম॰ নি॰ টী॰ ৩.৪২)। <span class="bld">অঙ্গারকাসূপমা</span>তি অঙ্গাররাসিসদিসা, অঙ্গারেহি ৰা পরিপুণ্ণা আৰাটসদিসা। <span class="bld">অসিসূনূপমা</span>তি এত্থ <span class="bld">অসী</span>তি খগ্গো। সো হি অসতে খিপতে অনেনাতি ‘‘অসী’’তি ৰুচ্চতি। <span class="bld">সূনা</span>তি অধিকোট্টনং। তঞ্হি সুনতি সঞ্চুণ্ণভাৰং গচ্ছতি এত্থাতি ‘‘সূনা’’তি ৰুচ্চতি। অসিনা সূনাতি <span class="bld">অসিসূনা,</span> তায উপমা সদিসাতি <span class="bld">অসিসূনূপমা। সত্তিসূলূপমা</span>তি সত্তিযা চ সূলেন <a name="M0.0113"></a> চ সদিসা। <span class="bld">এত্থা</span>তি ইমিস্সং অট্ঠকথাযং। <span class="bld">মজ্ঝিমট্ঠকথাযং</span> অলগদ্দূপমসুত্তে (ম॰ নি॰ অট্ঠ॰ ১.২৩৪ আদযো) গহেতব্বো। এৰংসদ্দখোসদ্দানমন্তরে ৰিযসদ্দস্স ব্যাদেসভাৰং দস্সেতুং ৰুত্তং ‘‘এৰং ৰিয খো’’তি। অট্ঠমং।</p>
<p class="subhead">৯. উক্খিত্তসম্ভোগসিক্খাপদং</p>
<p class="bodytext"><a name="para424"></a><span class="paranum">৪২৪</span>. নৰমে অনুধম্মস্স সরূপং দস্সেতুং ৰুত্তং ‘‘অনুলোমৰত্তং দিস্বা কতা ওসারণা’’তি। ইমিনা অনুলোমৰত্তং দিস্বা কতো ওসারণসঙ্খাতো ধম্মো <span class="bld">অনুধম্মো</span>তি দস্সেতি। <span class="bld">ওসারণা</span>তি পৰেসনা। <span class="bld">তেনেৰা</span>তি উক্খিত্তকস্স অকটানুধম্মত্তা এৰ। <span class="bld">অস্সা</span>তি ‘‘অকটানুধম্মেনা’’তি পদস্স।</p>
<p class="bodytext"><span class="bld">দদতো ৰা গণ্হতো ৰা</span>তি ৰাসদ্দো অনিযমৰিকপ্পত্থোতি। নৰমং।</p>
<p class="subhead">১০. কণ্টকসিক্খাপদং</p>
<p class="bodytext"><a name="para428"></a><span class="paranum">৪২৮</span>. দসমে অরিট্ঠস্স উপ্পন্নং ৰিয এতস্সাপি উপ্পন্নন্তি যোজনা। <span class="bld">উম্মজ্জন্তস্সা</span>তি মনসিকরোন্তস্স। সংৰাসস্স নাসনা <span class="bld">সংৰাসনাসনা</span>। লিঙ্গস্স নাসনা <span class="bld">লিঙ্গনাসনা</span>। দণ্ডকম্মেন নাসনা <span class="bld">দণ্ডকম্মনাসনা। তত্থা</span>তি তিৰিধাসু নাসনাসু। <span class="bld">দূসকো…পে॰… নাসেথা</span>তি এত্থ অযং নাসনা লিঙ্গনাসনা নামাতি যোজনা। <span class="bld">অয</span>ন্তি দণ্ডকম্মনাসনা। <span class="bld">ইধা</span>তি ইমস্মিং সিক্খাপদে, ‘‘নাসেতূ’’তি পদে ৰা। <span class="bld">তত্থা</span>তি পুরিমৰচনাপেক্খং, ‘‘এৰঞ্চ পন ভিক্খৰে’’তি আদিৰচনেতি অত্থো। <span class="bld">পিরে</span>তি আমন্তনপদং পরসদ্দেন সমানত্থন্তি আহ ‘‘পরা’’তি। ‘‘অম্হাকং অনজ্ঝত্তিকভূত’’ইতি ৰা ‘‘অম্হাকং পচ্চনীকভূত’’ ইতি ৰা অত্থো দট্ঠব্বো। ‘‘অমামক’’ইতিপদেন ‘‘পর’’ইতিপদস্স অধিপ্পাযত্থং দস্সেতি। অম্হে নমমাযক, অম্হেহি ৰা নমমাযিতব্ব ইতি অত্থো। ‘‘অম্হামক’’ইতিপি হকারযুত্তো পাঠো। অম্হেহি আমকইতি <a name="V1.0096"></a> অত্থো। <span class="bld">যত্থা</span>তি যস্মিং ঠানে। <span class="bld">তে</span>তি উপযোগত্থে সামিৰচনং, তন্তি <a name="M0.0114"></a> অত্থো। তৰ রূপসদ্দে ৰাতি সম্বন্ধো। <span class="bld">ন পস্সামা</span>তি ন পস্সাম, ন সুণাম।</p>
<p class="bodytext"><a name="para429"></a><span class="paranum">৪২৯</span>. <span class="bld">তেনা</span>তি সামণেরেন। ‘‘কারাপেয্যা’’তি পদে কারিতকম্মন্তি। দসমং।</p>
<p class="centered">সপ্পাণকৰগ্গো সত্তমো।</p>
<p class="title">৮. সহধম্মিকৰগ্গো</p>
<p class="subhead">১. সহধম্মিকসিক্খাপদ-অত্থযোজনা</p>
<p class="bodytext"><a name="para434"></a><span class="paranum">৪৩৪</span>. সহধম্মিকৰগ্গস্স পঠমে <span class="bld">য</span>ন্তি যং পঞ্ঞত্তং। ‘‘সিক্খমানেনা’’তি এত্থ মানপচ্চযস্স অনাগতত্থভাৰং দস্সেতুং ৰুত্তং ‘‘সিক্খিতুকামেনা’’তি। ‘‘সিক্খমানেনা’’তিপদং ‘‘ভিক্খুনা’’তিপদে এৰ ন কেৰলং কারকৰিসেসনং হোতি, অথ খো ‘‘অঞ্ঞাতব্ব’’ন্তিআদিপদেসুপি কিরিযাৰিসেসনং হোতীতি দস্সেন্তো আহ ‘‘হুত্বা’’তি। <span class="bld">পদত্থতো</span>তি পদতো চ অত্থতো চ, পদানং অত্থতো ৰাতি। পঠমং।</p>
<p class="subhead">২. ৰিলেখনসিক্খাপদং</p>
<p class="bodytext"><a name="para438"></a><span class="paranum">৪৩৮</span>. দুতিযে ৰিনযে পটিসংযুত্তা কথা <span class="bld">ৰিনযকথা</span>তি দস্সেন্তো আহ ‘‘ৰিনযকথা নামা’’তিআদি। <span class="bld">ত</span>ন্তি ৰিনযকথং। পদভাজনেন ৰণ্ণনা ৰিনযস্স ৰণ্ণো নামাতি যোজনা। <span class="bld">ত</span>ন্তি ৰিনযস্স ৰণ্ণং। পরিযাপুণনং <span class="bld">পরিযত্তি,</span> ৰিনযস্স পরিযত্তি <span class="bld">ৰিনযপরিযত্তি,</span> ৰিনযপরিযত্তিসঙ্খাতং মূলমস্স ৰণ্ণস্সাতি <span class="bld">ৰিনযপরিযত্তিমূলকো,</span> তং। ৰিনযধরো লভতীতি সম্বন্ধো। <span class="bld">হী</span>তি ৰিত্থারো। তে সব্বে ভগৰা ভাসতীতি সম্বন্ধো। <span class="bld">হী</span>তি সচ্চং।</p>
<p class="bodytext"><span class="bld">অস্সা</span>তি ৰিনযধরস্স। <span class="bld">ইধা</span>তি ইমস্মিং সাসনে। <span class="bld">অলজ্জিতা</span>তিআদীসু করণত্থে পচ্চত্তৰচনং। অলজ্জিতাযাতি হি অত্থো। তেন ৰুত্তং ‘‘কথং অলজ্জিতাযা’’তিআদি। <span class="bld">চা</span>তি সচ্চং <a name="V1.0097"></a>। ‘‘সঞ্চিচ্চা’’তি পদং তীসু ৰাক্যেসু <a name="M0.0115"></a> যোজেতব্বং। সঞ্চিচ্চ আপত্তিং আপজ্জতি, সঞ্চিচ্চ আপত্তিং পরিগূহতি, সঞ্চিচ্চ অগতিগমনঞ্চ গচ্ছতীতি অত্থো। <span class="bld">মন্দো</span>তি বালো। <span class="bld">মোমূহো</span>তি অতিসম্মূল়্হো। <span class="bld">ৰিরাধেতী</span>তি ৰিরজ্ঝাপেতি। <span class="bld">কুক্কুচ্চে উপ্পন্নে</span>তি ‘‘কপ্পতি নু খো, নো’’তি ৰিনযকুক্কুচ্চে উপ্পন্নে। <span class="bld">অযং পনা</span>তি অযং পুগ্গলো পন ৰীতিক্কমতিযেৰাতি সম্বন্ধো। অচ্ছমংসেন সূকরমংসস্স ৰণ্ণসণ্ঠানেন সদিসত্তা, দীপিমংসেন চ মিগমংসস্স সদিসত্তা ৰুত্তং ‘‘অচ্ছমংসং সূকরমংস’’ন্তিআদি।</p>
<p class="bodytext"><span class="bld">আপত্তিংচ সতিসম্মোসাযা</span>তি এত্থ চসদ্দো অৰুত্তৰাক্যসম্পিণ্ডনত্থো, কত্তব্বঞ্চ ন হি করোতীতি অত্থো। <span class="bld">এৰ</span>ন্তিআদি নিগমনং।</p>
<p class="bodytext">এৰং অৰিনযধরস্স দোসং দস্সেত্বা ৰিনযধরস্স গুণং দস্সেন্তো আহ ‘‘ৰিনযধরো পনা’’তিআদি। <span class="bld">সো</span>তি ৰিনযধরো। <span class="bld">হী</span>তি ৰিত্থারো। <span class="bld">পরূপৰাদ</span>ন্তি পরেসং উপৰাদং। <span class="bld">সুদ্ধন্তে</span>তি সুদ্ধস্স কোট্ঠাসে। <span class="bld">ততো</span>তি পতিট্ঠানতো পরন্তি সম্বন্ধো। <span class="bld">অস্সা</span>তি ৰিনযধরস্স। <span class="bld">এৰ</span>ন্তিআদি নিগমনং। <span class="bld">অস্সা</span>তি ৰিনযধরস্স। <span class="bld">কুক্কুচ্চপকতান</span>ন্তি কুক্কুচ্চেন অভিভূতানং। <span class="bld">সো</span>তি ৰিনযধরো। <span class="bld">তেহী</span>তি কুক্কুচ্চপকতেহি। সঙ্ঘমজ্ঝে কথেন্তস্স অৰিনযধরস্সাতি যোজনা। <span class="bld">ত</span>ন্তি ভযং সারজ্জং।</p>
<p class="bodytext">পটিপক্খং, পটিৰিরুদ্ধং ৰা অত্থযন্তি ইচ্ছন্তীতি <span class="bld">পচ্চত্থীকা,</span> ণ্যসদ্দো বহুলং কত্তাভিধাযকো, অত্তনো পচ্চত্থিকা <span class="bld">অত্তপচ্চত্থিকা। তত্থা</span>তি দুৰিধেসু পচ্চত্থিকেসু। <span class="bld">ইমে</span>তি মেত্তিযভুম্মজকৰড্ঢলিচ্ছৰিনো। অঞ্ঞেপি যে ৰা পন ভিক্খূতি সম্বন্ধো। অরিট্ঠভিক্খু চ কণ্টকসামণেরো চ ৰেসালিকৰজ্জিপুত্তকা চ <span class="bld">অরিট্ঠ…পে॰… ৰজ্জীপুত্তকা</span>। তে চ সাসনপচ্চত্থিকা নামাতি সম্বন্ধো। পরূপহারো চ অঞ্ঞাণো চ কঙ্খাপরৰিতরণো চ <span class="bld">পরূ…পে॰… ৰিতরণা</span>। তে আদযো যেসং ৰাদানন্তি <span class="bld">পরূ…পে॰… ৰিতরণাদযো</span>। তে এৰ ৰাদা এতেসন্তি <span class="bld">পরূ…পে॰… ৰিতরণাদিৰাদা</span>। তে চ সাসনপচ্চত্থিকা নামাতি সম্বন্ধো। অবুদ্ধসাসনং বুদ্ধসাসনন্তি ৰত্বা কতপগ্গহা মহাসঙ্ঘিকাদযো চ সাসনপচ্চত্থিকা নামাতি যোজনা। <span class="bld">কঙ্খাপরৰিতরণাদী</span>তি এত্থ <a name="M0.0116"></a> আদিসদ্দেন কথাৰত্থুপকরণে আগতা ৰাদা সঙ্গয্হন্তি। <span class="bld">মহাসঙ্ঘিকাদযো</span>তি এত্থ আদিসদ্দেন দীপৰংসে আগতা গণা সঙ্গয্হন্তি। আদিম্হি ‘‘ৰিপরীতদস্সনা’’তি পদং সব্বপদেহি যোজেতব্বং। ‘‘সহধম্মেনা’’তি পদস্সত্থং দস্সেতুং ৰুত্তং ‘‘সহ কারণেনা’’তি। <span class="bld">যথা</span>তি যেনাকারেন নিগ্গয্হমানেতি সম্বন্ধো।</p>
<p class="bodytext"><span class="bld">তত্থা</span>তি <a name="V1.0098"></a> তিৰিধেসু সদ্ধম্মেসু। মহাৰত্তানি সন্তি, অযং সব্বোতি যোজনা। চত্তারি ফলানি চাতি লিঙ্গৰিপল্লাসেন যোজেতব্বং। এত্থ চকারেন অভিঞ্ঞাপটিসম্ভিদা সঙ্গহিতা তাসম্পি অধিগমসাসনভাৰতো।</p>
<p class="bodytext"><span class="bld">তত্থা</span>তি তিৰিধেসু সদ্ধম্মেসু। <span class="bld">কেচি থেরা</span>তি ধম্মকথিকা কেচি থেরা। ‘‘যো খো’’তি কণ্ঠজদুতিযক্খরেন পঠিতব্বো। পোত্থকেসু পন ‘‘যো ৰো’’তি ৰকারেন পাঠো অত্থি, সো অযুত্তো। কস্মা? ‘‘সো ৰো’’তি পরতো ৰুত্তত্তা, একস্মিং ৰাক্যে দ্বিন্নং সমানসুতিসদ্দানং অযুত্তত্তা চ। <span class="bld">কেচি থেরা</span>তি পংসুকূলিকা কেচি থেরা আহংসূতি সম্বন্ধো। <span class="bld">ইতরে পন থেরা</span>তি ধম্মকথিকথেরেহি চ পংসুকূলিকথেরেহি চ অঞ্ঞে থেরা। <span class="bld">তে</span>তি পঞ্চ ভিক্খূ করিস্সন্তীতি সম্বন্ধো। জম্বুদীপস্স পচ্চন্তে তিট্ঠতীতি <span class="bld">পচ্চন্তিমো,</span> তস্মিং। জম্বুদীপস্স মজ্ঝে ৰেমজ্ঝে তিট্ঠতীতি <span class="bld">মজ্ঝিমো</span>। অথ ৰা মজ্ঝানং সুদ্ধানং বুদ্ধাদীনং নিৰাসো <span class="bld">মজ্ঝিমো,</span> তস্মিং। ৰীসতি ৰগ্গা ইমস্সাতি <span class="bld">ৰীসতিৰগ্গো,</span> সোযেৰ গণো <span class="bld">ৰীসতিৰগ্গগণো,</span> তং। <span class="bld">এৰ</span>ন্তিআদি নিগমনং।</p>
<p class="bodytext"><span class="bld">তস্সাধেয্যো</span>তি তস্সাযত্তো, তস্স সন্তকোতি ৰুত্তং হোতি। পৰারণা আধেয্যা, সঙ্ঘকম্মং আধেয্যং, পব্বজ্জা আধেয্যা, উপসম্পদা আধেয্যাতি যোজনা।</p>
<p class="bodytext">যেপি ইমে নৰ উপোসথাতি সম্বন্ধো। যাপি চ ইমা নৰ পৰারণাযোতি যোজনা। <span class="bld">তস্সা</span>তি ৰিনযধরস্স। <span class="bld">তাস</span>ন্তি নৰপৰারণানং।</p>
<p class="bodytext">যানিপি <a name="M0.0117"></a> ইমানি চত্তারি সঙ্ঘকম্মানীতি যোজেতব্বং। এত্থ চ তানি ৰিনযধরাযত্তানেৰাতি পাঠসেসো অহ্ঝাহরিতব্বো।</p>
<p class="bodytext">যাপি চ অযং পব্বজ্জা চ উপসম্পদা চ কাতব্বাতি যোজনা। <span class="bld">হী</span>তি সচ্চং। <span class="bld">অঞ্ঞো</span>তি ৰিনযধরতো পরো। <span class="bld">সো এৰা</span>তি ৰিনযধরো এৰ। ‘‘উপজ্ঝ’’ন্তি ধাতুকম্মং, ‘‘সামণেরেনা’’তি কারিতকম্মং উপনেতব্বং। <span class="bld">এত্থ চা</span>তি উপোসথাদীসু চ। নিস্সযদানঞ্চ সামণেরূপট্ঠানঞ্চ ৰিসুং কত্বা দ্বাদসানিসংসে লভতীতিপি সক্কা ৰত্তুং।</p>
<p class="bodytext"><span class="bld">ৰিসুং ৰিসুং কত্বা</span>তি ‘‘পঞ্চাতি চ…পে॰… একাদসা’’তি চ কোট্ঠাসং কোট্ঠাসং কত্বা, সত্ত কোট্ঠাসে কত্বা ভাসতীতি অধিপ্পাযো। <span class="bld">থোমেতী</span>তি সম্মুখা থোমেতি। <span class="bld">পসংসতী</span>তি পরম্মুখা পসংসতি। ‘‘উগ্গহেতব্ব’’ন্তিপদস্সত্থং দস্সেতুং ৰুত্তং ‘‘পরিযাপুণিতব্ব’’ন্তি। অদ্ধনি দীঘে <a name="V1.0099"></a> সাধূতি <span class="bld">অদ্ধনিযং</span> অদ্ধক্খমং অদ্ধযোগ্যন্তি অত্থো সাধুঅত্থে নিযপচ্চযো (মোগ্গল্লানে ৪.৩৩.৭৩)।</p>
<p class="bodytext">থেরা চ নৰা চ মজ্ঝিমা চ বহূ তে ভিক্খূ পরিযাপুণন্তীতি যোজনা।</p>
<p class="bodytext"><a name="para439"></a><span class="paranum">৪৩৯</span>. ‘‘উদ্দিস্সমানে’’তি পদস্স কম্মরূপত্তং দস্সেতুং ৰুত্তং ‘‘উদ্দিসিযমানে’’তি। <span class="bld">সো পনা</span>তি পাতিমোক্খো পন। যস্মা উদ্দিস্সমানো নাম হোতি, তস্মাতি যোজনা। <span class="bld">উদ্দিসন্তে ৰা</span>তি উদ্দিসিযমানে ৰা। <span class="bld">উদ্দিসাপেন্তে ৰা</span>তি উদ্দিসাপিযমানে ৰা। অন্তসদ্দো হি মানসদ্দকারিযো। <span class="bld">যো</span>তি ভিক্খু। <span class="bld">ন</span>ন্তি তং পাতিমোক্খং। চসদ্দো খুদ্দানুখুদ্দকপদস্স দ্বন্নৰাক্যং দস্সেতি, পুব্বপদে ককারলোপো দট্ঠব্বো। <span class="bld">তেস</span>ন্তি খুদ্দানুখুদ্দাকানং। <span class="bld">হী</span>তি সচ্চং। <span class="bld">এতানী</span>তি খুদ্দানুখুদ্দকানি। <span class="bld">যে</span>তি ভিক্খূ। ‘‘যাৰ উপ্পজ্জতিযেৰ, তাৰ সংৰত্তন্তি ইতি ৰুত্তং হোতীতি যোজনা ইমস্স নযস্স পাঠসেসেহি যোজেতব্বত্তা। গরুকভাৰং সল্লক্খেন্তো লহুকভাৰং দস্সেন্তো আহ ‘‘অথ ৰা’’তিআদি। <span class="bld">অতিৰিযা</span>তি অতি ই এৰ। ইকারো হি সন্ধিৰসেন অদস্সনং গতো। ৰিযসদ্দো এৰকারত্থৰাচকো ‘‘ৰরম্হাকং ভুসামিৰা’’তি এত্থ <a name="M0.0118"></a> (জা॰ ১.৩.১০৮) ইৰসদ্দো ৰিয, অতি হুত্বা এৰাতি অত্থো দট্ঠব্বো। <span class="bld">‘‘উপসম্পন্নস্সা’’</span>তি এত্থ সমীপে সামিৰচনন্তি (রুপসিদ্ধিযং ৩১৬ সুত্তে) আহ ‘‘উপসম্পন্নস্স সন্তিকে’’তি। <span class="bld">তস্সা</span>তি উপসম্পন্নস্স। <span class="bld">তস্মি</span>ন্তি ৰিনযে। <span class="bld">ৰিৰণ্ণেতী</span>তি ন কেৰলং তস্সেৰ ৰিৰণ্ণমত্তমেৰ, অথ খো নিন্দতিযেৰাতি আহ ‘‘নিন্দতী’’তি। <span class="bld">গরহতী</span>তি তস্সেৰ ৰেৰচনং। অথ ৰা <span class="bld">নিন্দতী</span>তি উপসম্পন্নস্স সম্মুখা নিন্দতি। <span class="bld">গরহতী</span>তি পরম্মুখা গরহতীতি। দুতিযং।</p>
<p class="subhead">৩. মোহনসিক্খাপদং</p>
<p class="bodytext"><a name="para444"></a><span class="paranum">৪৪৪</span>. ততিযে অনুসদ্দো পটিপাটিঅত্থং অন্তোকত্বা ৰিচ্ছত্থৰাচকোতি আহ ‘‘অনুপটিপাটিযা অদ্ধমাসে অদ্ধমাসে’’তি। <span class="bld">সো</span>তি পাতিমোক্খো। উপোসথে উপোসথে উদ্দিসিতব্বন্তি <span class="bld">অনুপোসথিকং</span>। এত্থাপি হি অনুসদ্দো ৰিচ্ছত্থৰাচকো। <span class="bld">সো</span>তি পাতিমোক্খো। উদ্দিসিযমানো নাম হোতীতি যোজনা। ‘‘তস্মিং অনাচারে’’তি পদেন ‘‘তত্থা’’তি পদস্সত্থং দস্সেতি। ‘‘যং আপত্তি’’ন্তি পদেন যংসদ্দস্স ৰিসযং দস্সেতি। <span class="bld">যথাধম্মো</span>তি এত্থ ধম্মসদ্দেন ধম্মো চ ৰিনযো চ অধিপ্পেতোতি আহ ‘‘ধম্মো চ ৰিনযো চা’’তি। <span class="bld">যথা</span>তি যেনাকারেন। <span class="bld">সাধু</span>সদ্দো সুন্দরত্থো, <span class="bld">ক</span>সদ্দো পদপূরণোতি আহ ‘‘সুট্ঠূ’’তি। অট্ঠিন্তি চ ‘‘কত্বা’’তি চ দ্বে পদানি দট্ঠব্বানি। ‘‘অট্ঠিকত্বা’’তি ৰা একং পদং। তত্থ পুব্বনযে অত্থো যস্সত্থীতি <span class="bld">অট্ঠি</span> ত্থকারস্স <a name="V1.0100"></a> ট্ঠকারং কত্বা, তং অট্ঠিং। <span class="bld">কত্বা</span>তি ত্বাপচ্চযন্তউত্তরপদেন সমাসো ন হোতি। <span class="bld">অট্ঠিকভাৰ</span>ন্তি এত্থ ইকসদ্দেন ‘‘অট্ঠী’’তি এত্থ ঈপচ্চযং দস্সেতি। ‘‘ভাৰ’’ন্তিপদেন ভাৰপচ্চযেন ৰিনা ভাৰত্থস্স ঞাপেতব্বতং দস্সেতি। অত্থো পনেৰং দট্ঠব্বো – অট্ঠিভাৰং কত্বাতি। পচ্ছিমনযে অত্থো যস্সত্থীতি <span class="bld">অট্ঠিকো</span> পুরিমনযেনেৰ ত্থকারস্স ট্ঠকারং কত্বা। অত্থযিতব্বো ইচ্ছিতব্বোতি ৰা <span class="bld">অট্ঠিকো,</span> অট্ঠিকইতি নামসদ্দতো ত্বাপচ্চযো কাতব্বো। ‘‘অট্ঠিকত্বা’’তি ইদং পদং কিরিযাৰিসেসনং। কিরিযাৰিসেসনে ৰত্তমানে করধাতু ৰা ভূধাতু ৰা যোজেতব্বাতি দস্সেভুং <a name="M0.0119"></a> ৰুত্তং ‘‘কত্বা হুত্বা’’তি। তং সব্বং দস্সেন্তো আহ ‘‘অট্ঠিকত্বাতি অট্ঠিকভাৰং কত্বা, অট্ঠিকো হুত্বা’’তি। ততিযং।</p>
<p class="subhead">৪. পহারসিক্খাপদং</p>
<p class="bodytext"><a name="para449"></a><span class="paranum">৪৪৯</span>. চতুত্থে কস্মা ছব্বগ্গিযা সত্তরসৰগ্গিযানং পহারং দেন্তি, ননু অকারণেন পহারং দেন্তীতি আহ ‘‘আৰুসো’’তিআদি। ইমিনা যথা ৰদন্তি, তথা অকতত্তা পহারং দেন্তীতি দস্সেতি।</p>
<p class="bodytext"><a name="para451"></a><span class="paranum">৪৫১</span>. <span class="bld">সচেপী</span>তি এত্থ পিসদ্দেন সচে অমরতি, কা নাম কথা, পাচিত্তিযমেৰাতি দস্সেতি। <span class="bld">পহারেনা</span>তি পহারহেতুনা। <span class="bld">যথা</span>তি যেনাকারেন। <span class="bld">অয</span>ন্তি ভিক্খু। <span class="bld">ন ৰিরোচতী</span>তি ন সোভতি।</p>
<p class="bodytext"><a name="para452"></a><span class="paranum">৪৫২</span>. ‘‘অনুপসম্পন্নস্সা’’তি এত্থ অকারস্স অঞ্ঞত্থং দস্সেতুং ৰুত্তং ‘‘গহট্ঠস্স ৰা’’তিআদি। <span class="bld">পব্বজিতস্স ৰা</span>তি পরিব্বাজকস্স ৰা সামণেরস্স ৰা।</p>
<p class="bodytext"><a name="para453"></a><span class="paranum">৪৫৩</span>. ‘‘কেনচী’’তি পদস্স অত্থং দস্সেতুং ৰুত্তং ‘‘মনুস্সেন ৰা’’তিআদি। <span class="bld">ততো</span>তি ৰিহেঠনতো, ইমিনা মোক্খস্স অপাদানং দস্সেতি, ‘‘অত্তনো’’তি ইমিনা সম্বন্ধং দস্সেতি। ‘‘পত্থযমানো’’তি ইমিনা ‘‘অধিপ্পাযো’’তি পদস্সত্থং দস্সেতি। <span class="bld">মুগ্গরেন ৰা</span>তি চতুহত্থদণ্ডস্স অদ্ধেন দণ্ডেন ৰা। <span class="bld">সো</span>তি চোরাদিকোতি। চতুত্থং।</p>
<p class="subhead">৫. তলসত্তিকসিক্খাপদং</p>
<p class="bodytext"><a name="para454"></a><span class="paranum">৪৫৪</span>. পঞ্চমে <span class="bld">তল</span>ন্তি হত্থতলং। তঞ্হি তলতি যংকিঞ্চি গহিতৰত্থু পতিট্ঠাতি এত্থাতি <a name="V1.0101"></a> ‘‘তল’’ন্তি ৰুচ্চতি। <span class="bld">সত্তী</span>তি কুন্তো। সো হি সকতি ৰিজ্ঝিতুং সমত্থেতীতি ‘‘সত্তী’’তি ৰুচ্চতি। তলমেৰ সত্তিসদিসত্তা <span class="bld">তলসত্তিকং,</span> সদিসত্থে কো, তং তলসত্তিকং উপচারেন গহেত্বা ‘‘কাযম্পী’’তি ৰুত্তং। কাযতো অঞ্ঞং ৰত্থুম্পি তলসত্তিকসঙ্খাতেন কাযেন গহেত্বা উগ্গিরত্তা ৰুত্তং ‘‘কাযপটিবদ্ধম্পী’’তি। <span class="bld">‘‘পহারসমুচ্চিতা’’</span>তি এত্থ সংপুব্বো চ উপুব্বো চ চিসদ্দো পগুণনসঙ্খাতে পরিচিতে ৰত্ততীতি আহ ‘‘পহারপরিচিতা’’তি। পহারেন সং পুনপ্পুনং উচ্চিতা পরিচিতাতি অত্থো। ইমমেৰত্থং সন্ধায ৰুত্তং <a name="M0.0120"></a> ‘‘পুব্বেপি…পে॰… অত্থো’’তি। অঞ্ঞম্পি সজ্ঝাযননযং দস্সেতুং ৰুত্তং ‘‘পহারস্স উব্বিগা’’তি। <span class="bld">তস্সা</span>তি তস্স পাঠস্স। <span class="bld">পহারস্সা</span>তি পহারতো। নিস্সক্কত্থে চেতং সামিৰচনং। ‘‘ভীতা’’তি ইমিনা ‘‘উব্বিগা’’তি এত্থ উপুব্ব ৰিজধাতুস্সত্থং দস্সেতি।</p>
<p class="bodytext"><a name="para457-8"></a><span class="paranum">৪৫৭-৮</span>. <span class="bld">ৰিরদ্ধো</span>তি পণ্ণকো হুত্বা। <span class="bld">পুব্বে</span>তি পুরিমসিক্খাপদে। <span class="bld">ৰুত্তেসু ৰত্থূসূ</span>তি ‘‘চোরং ৰা পচ্চত্থীকং ৰা’’তিআদিনা ৰুত্তেসু ৰত্থূসূতি। পঞ্চমং।</p>
<p class="subhead">৬. অমূলকসিক্খাপদং</p>
<p class="bodytext"><a name="para459"></a><span class="paranum">৪৫৯</span>. ছট্ঠে <span class="bld">তে</span>তি ছব্বগ্গিযা। চোদেন্তি কিরাতি সম্বন্ধো। <span class="bld">আকিণ্ণদোসত্তা</span>তি তেসং আকুলআদীনৰত্তা। <span class="bld">এৰ</span>ন্তি চোদিযমানে। <span class="bld">অত্তপরিত্তাণ</span>ন্তি অত্তনো পরিসমন্ততো তাণং রক্খনং করোন্তা চোদেন্তীতি যোজনাতি। ছট্ঠং।</p>
<p class="subhead">৭. সঞ্চিচ্চসিক্খাপদং</p>
<p class="bodytext"><a name="para464"></a><span class="paranum">৪৬৪</span>. সত্তমে উপপুব্বদহধাতুস্স সকম্মিকত্তা কারিতন্তোগধভাৰং দস্সেতুং ৰুত্তং ‘‘উপ্পাদেন্তী’’তি। <span class="bld">‘‘অনুপসম্পন্নস্সা’’</span>তি এত্থ অকারস্স সদিসত্থং দস্সেতুং ৰুত্তং ‘‘সামণেরস্সা’’তি। সামণেরোপি হি উপসম্পন্নেন সদিসো হোতি সণ্ঠানেন চ পুরিসভাৰেন চ। সামণেরস্স কুক্কুচ্চং উপদহতীতি সম্বন্ধো। নিসিন্নং মঞ্ঞে, নিপন্নং মঞ্ঞে, ভুত্তং মঞ্ঞে, পীতং মঞ্ঞে, কতং মঞ্ঞেতি যোজনা। <span class="bld">নিসিন্ন</span>ন্তি নিসীদিতং। <span class="bld">নিপন্ন</span>ন্তি নিপজ্জিতন্তি। সত্তমং।</p>
<p class="subhead">৮. উপস্সুতিসিক্খাপদং</p>
<p class="bodytext"><a name="para471"></a><span class="paranum">৪৭১</span>. অট্ঠমে <a name="V1.0102"></a> ‘‘অধিকরণজাতান’’ন্তি এত্থ অধিকরণস্স পকরণতো ৰিৰাদাধিকরণভাৰঞ্চ ৰিসেসনপরপদভাৰঞ্চ দস্সেন্তো আহ ‘‘উপ্পন্নৰিৰাদাধিকরণান’’ন্তি। তত্থ উপ্পন্নসদ্দেন জাতসদ্দস্সত্থং দস্সেতি <a name="M0.0121"></a>। ৰিৰাদসদ্দেন অধিকরণস্স সরূপং দস্সেতি। সুয্যতীতি <span class="bld">সুতি</span> ৰচনং, সুতিযা সমীপং <span class="bld">উপস্সুতি</span> ঠানন্তি অত্থং দস্সেতুং ৰুত্তং ‘‘সুতিসমীপ’’ন্তি। ‘‘সমীপ’’ন্তি ইমিনা উপসদ্দস্সত্থং দস্সেতি। ‘‘যত্থা’’তিআদিনা ‘‘উপস্সুতী’’তি এত্থ উপসদ্দস্স পধানত্তা তস্স সরূপং দস্সেতি। <span class="bld">যত্থা</span>তি যস্মিং ঠানে। <span class="bld">মন্তেন্ত</span>ন্তি এত্থ উপযোগৰচনস্স ভুম্মত্থে অধিপ্পেতত্তা ৰুত্তং ‘‘মন্তযমানে’’তি।</p>
<p class="bodytext"><a name="para473"></a><span class="paranum">৪৭৩</span>. <span class="bld">‘‘ৰূপসমিস্সামী’’</span>তি এত্থ ইধাতুযা গত্যত্থং দস্সেতুং ৰুত্তং ‘‘ৰূপসমং গমিস্সামী’’তি। <span class="bld">অকারকভাৰ</span>ন্তি নিদ্দোসভাৰং। সোতুকামতায গমনৰসেন সিযা কিরিযন্তি যোজনা। পরতোপি এসেৰ নযোতি। অট্ঠমং।</p>
<p class="subhead">৯. কম্মপটিবাহনসিক্খাপদং</p>
<p class="bodytext"><a name="para474"></a><span class="paranum">৪৭৪</span>. নৰমে <span class="bld">ময</span>ন্তি ছব্বগ্গিযনামকা অম্হে। <span class="bld">কতত্তা</span>তি কম্মানং কতত্তা। <span class="bld">ধম্মো</span>তি ভূতো সভাৰো। <span class="bld">এতেসূ</span>তি চতূসু সঙ্ঘকম্মেসূতি। নৰমং।</p>
<p class="subhead">১০. ছন্দং অদত্বাগমনসিক্খাপদং</p>
<p class="bodytext"><a name="para481"></a><span class="paranum">৪৮১</span>. দসমে চোদেতি পরস্স দোসং আরোপেতীতি <span class="bld">চোদকো</span>। তেন চ চোদকেন চোদেতব্বো দোসং আরোপেতব্বোতি <span class="bld">চুদিতো,</span> সোযেৰ <span class="bld">চুদিতকো,</span> তেন চ। <span class="bld">‘‘অনুৰিজ্জকো</span>তি চ ৰিনযধরো। সো হি চোদকচুদিতকানং মতং অনুমিনেত্বা ৰিদতি জানাতীতি অনুৰিজ্জকো। <span class="bld">এত্তাৰতাপী</span>তি এত্তকেনপি পমাণেনাতি। দসমং।</p>
<p class="subhead">১১. দুব্বলসিক্খাপদং</p>
<p class="bodytext"><a name="para484"></a><span class="paranum">৪৮৪</span>. একাদসমে ‘‘অলজ্জীতা’’তিআদীসু (পরি॰ ২৯৫) ৰিয যকারলোপেন নিদ্দেসোতি আহ ‘‘যথামিত্ততাযা’’তি। ‘‘যো যো’’তি ইমিনা যথাসদ্দস্স ৰিচ্ছত্থং দস্সেতি। যথাৰুড্ঢন্তিআদীসু <a name="V1.0103"></a> (চূল়ৰ॰ ৩১১ আদযো) ৰিয যো যো <a name="M0.0122"></a> মিত্তো <span class="bld">‘‘যথামিত্ত’’</span>ন্তি ৰচনত্থো কাতব্বো। <span class="bld">সব্বপদেসূ</span>তি ‘‘যথাসন্দিট্ঠতা’’তিআদীসু সব্বেসু পদেসূতি। একাদসমং।</p>
<p class="subhead">১২. পরিণামনসিক্খাপদং</p>
<p class="bodytext"><a name="para489"></a><span class="paranum">৪৮৯</span>. দ্বাদসমে <span class="bld">য</span>ন্তি পদত্থৰিনিচ্ছযত্থসঙ্খাতং যং ৰচনং। <span class="bld">তত্থা</span>তি তিংসককণ্ডে। <span class="bld">ইধা</span>তি দ্বেনৰুতিকণ্ডে, সিক্খাপদে ৰা। <span class="bld">পুগ্গলস্সা</span>তি পরপুগ্গলস্সাতি। দ্বাদসমং।</p>
<p class="centered">সহধম্মিকৰগ্গো অট্ঠমো।</p>
<p class="title">৯. রতনৰগ্গো</p>
<p class="subhead">১. অন্তেপুরসিক্খাপদ-অত্থযোজনা</p>
<p class="bodytext"><a name="para494"></a><span class="paranum">৪৯৪</span>. রাজৰগ্গস্স পঠমে <span class="bld">পরিত্তকো</span>তি গুণেন খুদ্দকো। পাসাদৰরসদ্দস্স উপরিসদ্দেন সম্বন্ধিতব্বভাৰং দস্সেতুং ৰুত্তং ‘‘পাসাদৰরস্স উপরি গতো’’তি। ইমিনা পাসাদৰরস্স উপরি <span class="bld">উপরিপাসাদৰরং,</span> তং গতো উপগতোতি <span class="bld">উপরিপাসাদৰরগতো</span>তি ৰচনত্থং দস্সেতি। <span class="bld">অয্যান</span>ন্তি ভিক্খূনং। ‘‘কারণা’’তি ইমিনা ‘‘ৰাহসা’’তি পদস্সত্থং দস্সেতি। <span class="bld">তেহী</span>তি অয্যেহি।</p>
<p class="bodytext"><a name="para497"></a><span class="paranum">৪৯৭</span>. <span class="bld">অন্তর</span>ন্তি খণং, ওকাসং ৰা ৰিৰরং ৰা। <span class="bld">ঘাতেতু</span>ন্তি হনিতুং। ইচ্ছতীতি ইমিনা পত্থধাতুযা যাচনত্থং দস্সেতি। ‘‘রাজন্তেপুরং হত্থিসম্মদ্দ’’ন্তিআদীসু ৰচনত্থো এৰং ৰেদিতব্বোতি যোজনা। <span class="bld">হত্থিসম্মদ্দ</span>ন্তি হত্থিসম্বাধট্ঠানং। অস্সেহি সম্মদ্দো এত্থাতি <span class="bld">অস্সসম্মদ্দো</span>। রথেহি সম্মদ্দো এত্থাতি <span class="bld">রথসম্মদ্দো</span>তি ৰচনত্থং অতিদিসন্তো আহ ‘‘এসেৰ নযো’’তি। ‘‘সম্মত্ত’’ন্তি পঠমক্খরেন পাঠস্স সম্বাধস্স অৰাচকত্তা ৰুত্তং ‘‘তং ন গহেতব্ব’’ন্তি। <span class="bld">তত্থা</span>তি পাঠে। ‘‘হত্থীনং সম্মদ্দ’’ন্তি ইমিনা উত্তরপদস্স সম্মদ্দনং <span class="bld">সম্মদ্দ</span>ন্তি ভাৰত্থং দস্সেতি, পুরিমপদেন ছট্ঠীসমাসঞ্চ। পুরিমপাঠে পন উত্তরপদস্স অধিকরণত্থঞ্চ পুব্বপদেন ততিযাসমাসঞ্চ দস্সেতি। বাহিরত্থসমাসোতিপি ৰুচ্চতি। পচ্ছিমপাঠে ‘‘হত্থিসম্মদ্দ’’ন্তিআদিপদস্স <a name="V1.0104"></a> লিঙ্গৰিপল্লাসঞ্চ <a name="M0.0123"></a> ‘‘অত্থী’’তি পাঠসেসেন যোজেতব্বতঞ্চ দস্সেতুং ৰুত্তং ‘‘হত্থিসম্মদ্দো অত্থী’’তি। <span class="bld">রজিতব্বানী</span>তি রজনীযানি, রজিতুং অরহানীতি অত্থো। ইমিনা সম্বন্ধকালে পুরিমপাঠে রঞ্ঞো অন্তেপুরেতি ৰিভত্তিৰিপল্লাসো কাতব্বোতি। পচ্ছিমপাঠে পন মুখ্যতোৰ যুজ্জতি। তেন ৰুত্তং ‘‘তস্মিং অন্তেপুরে’’তি।</p>
<p class="bodytext"><a name="para498"></a><span class="paranum">৪৯৮</span>. <span class="bld">অৰসিত্তস্সা</span>তি খত্তিযাভিসেকেন অভিসিত্তস্স। <span class="bld">ইতো</span>তি সযনিঘরতো। ইমিনা পঞ্চমীবাহিরসমাসং দস্সেতি। রঞ্ঞো রতিজননট্ঠেন <span class="bld">রতনং</span> ৰুচ্চতি মহেসী। <span class="bld">মহেসী</span>তি চ সাভিসেকা দেৰী। নিপুব্ব গমুধাতুস্স নিপুব্বকমুধাতুযা পরিযাযভাৰং দস্সেতুং ৰুত্তং ‘‘নিগ্গতন্তি নিক্খন্ত’’ন্তি। পঠমং।</p>
<p class="subhead">২. রতনসিক্খাপদং</p>
<p class="bodytext"><a name="para502"></a><span class="paranum">৫০২</span>. দুতিযে <span class="bld">পমুস্সিত্বা</span>তি সতিৰিপ্পৰাসেন পমুস্সিত্বা। <span class="bld">পুণ্ণপত্ত</span>ন্তি তুট্ঠিদাযং। তঞ্হি মনোরথপুণ্ণেন পত্তব্বভাগত্তা ‘‘পুণ্ণপত্ত’’ন্তি ৰুচ্চতি। তস্স সরূপং দস্সেতুং ৰুত্তং ‘‘সততো পঞ্চ কহাপণা’’তি। ইধ পন কহাপণানং পঞ্চসতত্তা পঞ্চৰীসকহাপণা অধিপ্পেতা। <span class="bld">আভরণ</span>সদ্দস্স অলঙ্কারসদ্দেন পরিযাযভাৰং দস্সেতুং ৰুত্তং ‘‘অলঙ্কার’’ন্তি। ‘‘মহালতং নামা’’তি ইমিনা ন যো ৰা সো ৰা অলঙ্কারো, অথ খো ৰিসেসালঙ্কারোতি দস্সেতি। মহন্তানি মালাকম্মলতাকম্মানি এত্থাতি <span class="bld">মহালতা</span>। লতাগহণেন হি মালাপি গহিতা। নৰহি কোটীহি অগ্ঘং ইমস্সাতি <span class="bld">নৰকোটিঅগ্ঘনকং,</span> নৰকোটিসঙ্খাতং অগ্ঘং অরহতীতি ৰা <span class="bld">নৰকোটিঅগ্ঘনকং</span>।</p>
<p class="bodytext"><a name="para504"></a><span class="paranum">৫০৪</span>. অন্তে সমীপে ৰসনসীলত্তা পরিচারিকো <span class="bld">‘‘অন্তেৰাসী’’</span>তি ৰুচ্চতীতি আহ ‘‘পরিচারিকো’’তি।</p>
<p class="bodytext"><a name="para506"></a><span class="paranum">৫০৬</span>. <span class="bld">দ্বে লেড্ডুপাতা</span>তি থামমজ্ঝিমস্স পুরিসস্স দ্বে লেড্ডুপাতা। সঙ্ঘ…পে॰… নৰকম্মানং অত্থায উগ্গণ্হন্তস্স ৰা উগ্গণ্হাপেন্তস্স ৰা দুক্কটন্তি <a name="M0.0124"></a> যোজনা। <span class="bld">অৰসেস</span>ন্তি জাতরূপরজততো অৰসেসং। <span class="bld">মাতুকণ্ণপিল়ন্ধনতালপণ্ণম্পী</span>তি মাতুযা কণ্ণে পিল়ন্ধিততালপণ্ণম্পি, পটিসামেন্তস্সাতি সম্বন্ধো।</p>
<p class="bodytext">‘‘কপ্পিযভণ্ডং হোতী’’তি ইমিনা অকপ্পিযভণ্ডং ন ৰট্টতীতি দস্সেতি। <span class="bld">ইদ</span>ন্তি ভণ্ডং। <span class="bld">পলিবোধো</span> <a name="V1.0105"></a> <span class="bld">নামা</span>তি অত্তনো পলিবোধো নাম। <span class="bld">ছন্দেনপী</span>তি ৰড্ঢকীআদীনং ছন্দহেতুনাপি। <span class="bld">ভযেনপী</span>তি রাজৰল্লভানং ভযহেতুনাপি। <span class="bld">বলক্কারেনা</span>তি করণং কারো, বলেন কারো বলক্কারো, তেন, বলক্কারো হুত্বা পাতেত্বাতি অত্থো।</p>
<p class="bodytext"><span class="bld">তত্থা</span>তি মহারামে। <span class="bld">যত্থা</span>তি যস্মিং ঠানে, সঙ্কা উপ্পজ্জতীতি সম্বন্ধো। <span class="bld">মহাজনসঞ্চরণট্ঠানেসূ</span>তি বহূনং জনানং সঞ্চরণসঙ্খাতেসু ঠানেসু। নগহেতব্বস্স হেতুং দস্সেতুং ৰুত্তং ‘‘পলিবোধো ন হোতী’’তি। যস্মা পলিবোধো ন হোতি, তস্মা ন গহেতব্বন্তি অধিপ্পাযো। <span class="bld">একো</span>তি একো ভিক্খু পস্সতীতি সম্বন্ধো। <span class="bld">ওক্কম্মা</span>তি ওক্কমিত্বা।</p>
<p class="bodytext"><span class="bld">রূপ</span>সদ্দো ভণ্ডপরিযাযোতি আহ ‘‘ভণ্ড’’ন্তি। ভণ্ডং রূপং নামাতি যোজনা। <span class="bld">ভণ্ডিক</span>ন্তি ভণ্ডেন নিযুত্তং পুটকং। <span class="bld">গণেত্বা</span>তি গণনং কত্বা। <span class="bld">নিমিত্তন্তী</span>তি এত্থ ইতিসদ্দো নামপরিযাযো। লঞ্ছনাদি নিমিত্তং নামাতি হি যোজনা। লঞ্ছনাদীতি আদিসদ্দেন নীলপিলোতিকাদযো সঙ্গণ্হাতি। <span class="bld">লাখাযা</span>তি জতুনা।</p>
<p class="bodytext">পতিরূপা নাম ইধ লজ্জিকুক্কুচ্চকাতি আহ ‘‘লজ্জিনো কুক্কুচ্চকা’’তি। <span class="bld">থাৰর</span>ন্তি জঙ্গমা অঞ্ঞং থাৰরং। <span class="bld">অদ্ধুনো</span>তি কালস্স। <span class="bld">সমাদপেত্বা</span>তি অঞ্ঞে সমাদপেত্বা। উদ্দিস্স অরিযা তিট্ঠন্তি, এসা অরিযান যাচনা’’তি (জা॰ ১.৭.৫৯) ৰুত্তনযেন যাচিত্বাতি অত্থো।</p>
<p class="bodytext"><a name="para507"></a><span class="paranum">৫০৭</span>. <span class="bld">রতনসম্মত</span>ন্তি মনুস্সানং উপভোগপরিভোগন্তি। দুতিযং।</p>
<p class="subhead">৩. ৰিকালগামপ্পৰিসনসিক্খাপদং</p>
<p class="bodytext"><a name="para508"></a><span class="paranum">৫০৮</span>. ততিযে <a name="M0.0125"></a> ‘‘তিরচ্ছানভূতং কথ’’ন্তি ইমিনা <span class="bld">‘‘তিরচ্ছানকথ’’</span>ন্তি পদস্স তুল্যনিস্সিতসমাসং দস্সেতি। <span class="bld">রাজপটিসংযুত্ত</span>ন্তি রাজূহি পটিসংযুত্তং।</p>
<p class="bodytext"><a name="para512"></a><span class="paranum">৫১২</span>. সম্বহুলা ভিক্খূতি সম্বন্ধো। <span class="bld">তস্মিং গামে</span>তি তস্মিং পঠমপৰিসনগামে। <span class="bld">তং কম্ম</span>ন্তি তং ইচ্ছিতকম্মং। <span class="bld">অন্তরা</span>তি গামৰিহারানমন্তরে। ভুম্মত্থে চেতং নিস্সক্কৰচনং।</p>
<p class="bodytext"><span class="bld">কুলঘরে ৰা</span>তি ঞাতিকুলউপট্ঠাককুলঘরে ৰা। <span class="bld">তেলভিক্খায ৰা</span>তি তেলযাচনত্থায ৰা। <span class="bld">পস্সে</span>তি <a name="V1.0106"></a> অত্তনো পস্সে সমীপেতি ৰুত্তং হোতি। <span class="bld">তেনা</span>তি গামমজ্ঝমগ্গেন। <span class="bld">অনোক্কম্মা</span>তি অনোক্কমিত্বা, অপক্কমিত্বাতি অত্থোতি। ততিযং।</p>
<p class="subhead">৪. সূচিঘরসিক্খাপদং</p>
<p class="bodytext"><a name="para517"></a><span class="paranum">৫১৭</span>. চতুত্থে ককারস্স পদপূরণভাৰং দস্সেতুং ৰুত্তং <span class="bld">‘‘ভেদনমেৰ ভেদনক’’</span>ন্তি। অস্সত্থিঅত্থে অপচ্চযোতি আহ ‘‘তং অস্স অত্থী’’তি। <span class="bld">অস্সা</span>তি পাচিত্তিযস্স। পঠমং সূচিঘরং ভিন্দিত্বা পচ্ছা পাচিত্তিযং দেসেতব্বন্তি অত্থো। <span class="bld">অরণিধনুকে</span>তি অরণিযা ধনুকে। <span class="bld">ৰেধকে</span>তি কাযবন্ধনৰেধকেতি। চতুত্থং।</p>
<p class="subhead">৫. মঞ্চসিক্খাপদং</p>
<p class="bodytext"><a name="para522"></a><span class="paranum">৫২২</span>. পঞ্চমে ছেদনমেৰ ছেদনকং, তমস্সত্থীতি <span class="bld">ছেদনক</span>ন্তি অত্থং সন্ধায ৰুত্তং ‘‘ৰুত্তনযমেৰা’’তি।</p>
<p class="bodytext"><span class="bld">নিখণিত্বা</span>তি পমাণাতিরেকং নিখণিত্বা। <span class="bld">উত্তানং ৰা কত্বা</span>তি হেট্ঠুপরি পরিৰত্তনং ৰা কত্বা। <span class="bld">ঠপেত্বা</span>তি লম্বণৰসেন ঠপেত্বাতি। পঞ্চমং।</p>
<p class="subhead">৬. তূলোনদ্ধসিক্খাপদং</p>
<p class="bodytext"><a name="para526"></a><span class="paranum">৫২৬</span>. ছট্ঠে <a name="M0.0126"></a> <span class="bld">এত্থা</span>তি মঞ্চপীঠে। অৰনহিতব্বন্তি <span class="bld">ওনদ্ধং,</span> তূলেন ওনদ্ধং <span class="bld">তূলোনদ্ধ</span>ন্তি অত্থোপি যুজ্জতি। <span class="bld">তূলং পক্খিপিত্বা</span>তি মঞ্চপীঠে চিমিলিকং পত্থরিত্বা তস্সুপরি তূলং পক্খিপিত্বাতি অত্থোতি। ছট্ঠং।</p>
<p class="subhead">৭. নিসীদনসিক্খাপদং</p>
<p class="bodytext"><a name="para531"></a><span class="paranum">৫৩১</span>. সত্তমে <span class="bld">কত্থা</span>তি কিস্মিং খন্ধকে, কিস্মিং ৰত্থুস্মিং ৰা। <span class="bld">হী</span>তি সচ্চং। <span class="bld">তত্থা</span>তি চীৰরক্খন্ধকে, পণীতভোজনৰত্থুস্মিং ৰা। ‘‘যথা নামা’’তি ইমিনা ‘‘সেয্যথাপী’’তি পদস্স অত্থং দস্সেতি, ‘‘পুরাণো চম্মকারো’’তি ইমিনা ‘‘পুরাণাসিকোট্ঠো’’তি পদস্স। চম্মকারো হি অসিনা চম্মং কুটতি ছিন্দতীতি <span class="bld">‘‘অসিকোট্ঠো’’</span>তি ৰুচ্চতি। ৰত্থুপ্পন্নকালমুপনিধায ৰুত্তং ‘‘পুরাণো’’তি <a name="V1.0107"></a>। তমেৰূপমং পাকটং করোন্তো আহ <span class="bld">‘‘যথা হী’’</span>তি। <span class="bld">হী</span>তি তপ্পাকটীকরণং, তং পাকটং করিস্সামীতি হি অত্থো। চম্মকারো কড্ঢতীতি সম্বন্ধো। <span class="bld">ৰিত্থত</span>ন্তি ৰিসালং। <span class="bld">সোপী</span>তি উদাযীপি। তং নিসীদনং কড্ঢতীতি যোজনা। <span class="bld">তেনা</span>তি কড্ঢনহেতুনা। <span class="bld">ত</span>ন্তি উদাযিং। <span class="bld">সন্থতসদিস</span>ন্তি সন্থতেন সদিসং। <span class="bld">একস্মিং অন্তে</span>তি একস্মিং কোট্ঠাসে, ফালেত্বাতি সম্বন্ধোতি। সত্তমং।</p>
<p class="subhead">৮. কণ্ডুপটিচ্ছাদিসিক্খাপদং</p>
<p class="bodytext"><a name="para537"></a><span class="paranum">৫৩৭</span>. অট্ঠমে <span class="bld">‘‘কত্থা’’</span>তিআদীনি ৰুত্তনযানেৰ।</p>
<p class="bodytext"><a name="para539"></a><span class="paranum">৫৩৯</span>. ‘‘যস্সা’’তি পদস্স ৰিসযং দস্সেতুং ৰুত্তং ‘‘ভিক্খুনো’’তি। ‘‘নাভিযা হেট্ঠা’’তি ইমিনা নাভিযা অধো <span class="bld">অধোনাভী</span>তি ৰচনত্থং দস্সেতি, ‘‘জাণুমণ্ডলানং উপরী’’তি ইমিনা জাণুমণ্ডলানং উব্ভ <span class="bld">উব্ভজাণুমণ্ডল</span>ন্তি। উব্ভসদ্দো হি উপরিপরিযাযো সত্তম্যন্তনিপাতো। কণ্ডুখজ্জুসদ্দানং ৰেৰচনত্তা ৰুত্তং <span class="bld">‘‘কণ্ডূতি খজ্জূ’’</span>তি। কণ্ডতি ভেদনং করোতীতি <span class="bld">কণ্ডু</span>। খজ্জতি ব্যধনং করোতীতি <span class="bld">খজ্জু</span>। কেসুচি পোত্থকেসু ‘‘কচ্ছূ’’তি পাঠো অত্থি, সো অযুত্তো।</p>
<p class="bodytext">লোহিতং <a name="M0.0127"></a> তুণ্ডং এতিস্সাতি <span class="bld">লোহিততুণ্ডিকা</span>। পিল়যতি ৰিবাধযতীতি <span class="bld">পিল়কা</span>। আ ভুসো অসুচিং সৰতি পগ্ঘরাপেতীতি <span class="bld">অস্সাৰো</span>তি ৰচনত্থং দস্সেন্তো আহ ‘‘অসুচিপগ্ঘরণ’’ন্তি। অরিসঞ্চ ভগন্দরা চ মধুমেহো চ। আদিসদ্দেন দুন্নামকাদযো সঙ্গণ্হাতি। তত্থ অরি ৰিয ঈসতি অভিভৰতীতি <span class="bld">অরিসং</span>। ভগং ৰুচ্চতি ৰচ্চমগ্গং, তং দরতি ফালেতীতি <span class="bld">ভগন্দরা,</span> গূথসমীপে জাতো ৰণৰিসেসো। মধু ৰিয মুত্তাদিং মিহতি সেচতীতি <span class="bld">মধুমেহো,</span> সো আবাধো মুত্তমেহো সুক্কমেহো রত্তমেহোতি অনেকৰিধো। <span class="bld">থুল্ল</span>সদ্দো মহন্তপরিযাযোতি আহ ‘‘মহা’’তি। অট্ঠমং।</p>
<p class="subhead">৯. ৰস্সিকসাটিকসিক্খাপদং</p>
<p class="bodytext"><a name="para542"></a><span class="paranum">৫৪২</span>. নৰমে ৰস্সে ৰস্সকালে অধিট্ঠাতব্বাতি <span class="bld">ৰস্সিকা,</span> ৰস্সিকা চ সা সাটিকা চেতি <span class="bld">ৰস্সিকসাটিকা</span>তি। নৰমং।</p>
<p class="subhead">১০. নন্দত্থেরসিক্খাপদং</p>
<p class="bodytext"><a name="para547"></a><span class="paranum">৫৪৭</span>. দসমে <a name="V1.0108"></a> ‘‘চতূহি অঙ্গুলেহী’’তি ইমিনা চতুরো অঙ্গুলা <span class="bld">চতুরঙ্গুলা</span>তি অসমাহারদিগুং দস্সেতি। <span class="bld">ঊনকপ্পমাণো</span>তি ভগৰতো লামকপমাণো। ইমিনা <span class="bld">ওমক</span>সদ্দস্স লামকত্থং দস্সেতীতি দট্ঠব্বন্তি। দসমং।</p>
<p class="centered">রতনৰগ্গো নৰমো।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">খুদ্দকৰণ্ণনায যোজনা সমত্তা।</p>
<p class="title">৬. পাটিদেসনীযকণ্ডং</p>
<p class="subhead">১. পঠমপাটিদেসনীযসিক্খাপদ-অত্থযোজনা</p>
<p class="bodytext">খুদ্দকানং অনন্তরা পাটিদেসনীযা যে ধম্মা সঙ্গীতিকারেহি ঠপিতা, ইদানি তেসং ধম্মানং অযং ৰণ্ণনা ভৰতীতি যোজনা।</p>
<p class="bodytext"><a name="para552"></a><span class="paranum">৫৫২</span>. পঠমপাটিদেসনীযে <a name="M0.0128"></a> তাৰ অত্থো এৰং ৰেদিতব্বোতি যোজনা। <span class="bld">পটিআগমনকালে</span>তি পিণ্ডায চরণট্ঠানতো পক্কমিত্বা, পটিনিৰত্তিত্বা ৰা আগমনকালে। <span class="bld">সব্বেৰা</span>তি এত্থ নিগ্গহীতলোপৰসেন সন্ধি হোতীতি আহ ‘‘সব্বমেৰা’’তি। ‘‘কম্পমানা’’তি ইমিনা পপুব্বৰিধধাতুযা কম্পনত্থং দস্সেতি। <span class="bld">অপেহী</span>তি এত্থ অপপুব্বইধাতু গত্যত্থোতি আহ ‘‘অপগচ্ছা’’তি।</p>
<p class="bodytext"><a name="para553"></a><span class="paranum">৫৫৩</span>. পটিদেসেতব্বাকারং দস্সেতি অনেনাতি <span class="bld">পটিদেসেতব্বাকারদস্সনং</span>। দ্বিন্নং সদ্দানং পরিযাযভাৰং দস্সেতুং ৰুত্তং ‘‘রথিকাতি রচ্ছা’’তি। রথস্স হিতা <span class="bld">রথিকা</span>। ণ্যপচ্চযে কতে <span class="bld">‘‘রচ্ছা’’</span>তি (মোগ্গল্লানে ৪.৭২ সুত্তে) ৰুচ্চতি। রচ্ছন্তরেন অনিব্বিদ্ধা রচ্ছা <span class="bld">ব্যূহো</span> নামাতি আহ ‘‘অনিব্বিজ্ঝিত্বা’’তিআদি। ব্যূহেতি সম্পিণ্ডেতি জনে অঞ্ঞত্থ গন্তুমপদানৰসেনাতি <a name="V1.0109"></a> <span class="bld">ব্যূহো</span>। সিঙ্ঘাটকং নাম মগ্গসন্ধীতি আহ ‘‘মগ্গসমোধানট্ঠান’’ন্তি। সিঙ্ঘতি মগ্গসমোধানং করোতি এত্থাতি <span class="bld">সিঙ্ঘাটকং। এতেসূ</span>তি রথিকাদীসু। <span class="bld">এসেৰ নযো</span>তি দুক্কটপাটিদেসনীযে অতিদিসতি। <span class="bld">হী</span>তি সচ্চং। ‘‘ৰচনতো’’তি পদং ‘‘ৰেদিতব্বো’’তি পদে ঞাপকহেতু। দদমানায ভিক্খুনিযা ৰসেনাতি যোজনা। <span class="bld">এত্থা</span>তি সিক্খাপদে। <span class="bld">তস্মা</span>তি যস্মা অপমাণং, তস্মা।</p>
<p class="bodytext"><span class="bld">ইদ</span>ন্তি ৰচনং ৰুত্তন্তি সম্বন্ধো। সম্ভিন্নে একরসে কালিকত্তযেতি যোজনা।</p>
<p class="bodytext"><a name="para556"></a><span class="paranum">৫৫৬</span>. ‘‘দাপেতী’’তি হেতুত্থকিরিযায কারিতকত্তুকারিতকম্মানি দস্সেতুং ৰুত্তং ‘‘অঞ্ঞাতিকায অঞ্ঞেন কেনচী’’তি। <span class="bld">অঞ্ঞেনা</span>তি অত্তনা অঞ্ঞেন। ‘‘তায এৰ ৰা ভিক্খুনিযা অঞ্ঞেন ৰা কেনচী’’তি পদানি ‘‘পটিগ্গহাপেত্বা’’তিপদে কারিতকম্মানীতি। পঠমং।</p>
<p class="subhead">২. দুতিযপাটিদেসনীযসিক্খাপদং</p>
<p class="bodytext"><a name="para558"></a><span class="paranum">৫৫৮</span>. দুতিযে <span class="bld">পুরিমসিক্খাপদেন আপত্তি</span> অন্তরঘরত্তাতি অধিপ্পাযো। <span class="bld">ইমিনা সিক্খাপদেন আপত্তি ভৰেয্য</span> ৰোসাসমানত্তাতি <a name="M0.0129"></a> অধিপ্পাযো। দেন্তিযা পন নেৰ ইমিনা, ন পুরিমেন আপত্তি অঞ্ঞস্স ভত্তত্তাতি অধিপ্পাযোতি। দুতিযং।</p>
<p class="subhead">৩. ততিযপাটিদেসনীযসিক্খাপদং</p>
<p class="bodytext"><a name="para562"></a><span class="paranum">৫৬২</span>. ততিযে <span class="bld">‘‘উভতো’’</span>তি এত্থ করণত্থে তোতি আহ ‘‘দ্বীহী’’তি। ‘‘উভতোপসন্ন’’ন্তি ব্যাসোপি সমাসোপি যুত্তোযেৰ, সমাসে তোপচ্চযস্স অলোপো হোতি। ‘‘উভতো’’তিপদস্স সরূপং দস্সেতুং ৰুত্তং ‘‘উপাসকেনপি উপাসিকাযপী’’তি। কস্মা উভতো পসন্নং হোতীতি আহ ‘‘তস্মিং কিরা’’তিআদি। যস্মা তস্মিং কুলে…পে॰… সোতাপন্নাযেৰ হোন্তি কির, তস্মা ‘‘উভতোপসন্ন’’ন্তি ৰুত্তং হোতি। ‘‘সচেপী’’তি এত্থ <span class="bld">পি</span>সদ্দেন অসীতিকোটিধনতো অধিকম্পি সম্পিণ্ডেতি। হাযনস্স কারণং দস্সেতি <span class="bld">‘‘যস্মা’’</span>তিআদিনা।</p>
<p class="bodytext"><a name="para569"></a><span class="paranum">৫৬৯</span>. ‘‘ঘরতো নীহরিত্বা’’তি এত্থ <span class="bld">‘‘নীহরিত্বা’’</span>তি পদস্স কম্মং দস্সেতুং ৰুত্তং ‘‘আসনসালং <a name="V1.0110"></a> ৰা ৰিহারং ৰা’’তি। ‘‘আনেত্বা’’তিইমিনা নীপুব্বহরধাতুযা অত্থং দস্সেতি। <span class="bld">দ্বারে</span>তি অত্তনো গেহদ্বারেতি। ততিযং।</p>
<p class="subhead">৪. চতুত্থপাটিদেসনীযসিক্খাপদং</p>
<p class="bodytext"><a name="para570"></a><span class="paranum">৫৭০</span>. চতুত্থে <span class="bld">অৰরুদ্ধ</span>সদ্দো পরিরুদ্ধসদ্দস্স পরিযাযোতি আহ <span class="bld">‘‘পরিরুদ্ধা</span> হোন্তী’’তি। আরঞ্ঞকস্স সেনাসনস্স পরিসমন্ততো রুদ্ধা আৰুতা হোন্তীতি অত্থো।</p>
<p class="bodytext"><a name="para573"></a><span class="paranum">৫৭৩</span>. ‘‘পঞ্চন্ন’’ন্তি নিদ্ধারণে সামিৰচনভাৰঞ্চ ‘‘যংকিঞ্চী’’তি নিদ্ধারণীযেন সম্বন্ধিতব্বভাৰঞ্চ দস্সেতুং ৰুত্তং ‘‘পঞ্চসু সহধম্মিকেসু যং কিঞ্চী’’তি। ‘‘পেসেত্বা খাদনীযং ভোজনীযং আহরিস্সামী’’তিইমিনা পটিসংৰিদিতাকারদস্সনং। ‘‘আরাম’’ন্তি সামঞ্ঞতো ৰুত্তেপি আরঞ্ঞকসেনাসনস্স <a name="M0.0130"></a> আরামো এৰ অধিপ্পেতোতি আহ ‘‘আরঞ্ঞকসেনাসনারামঞ্চা’’তি। <span class="bld">তস্সা</span>তি আরঞ্ঞকসেনাসনারামস্স। <span class="bld">‘‘কস্মা’’</span>তি পুচ্ছায ‘‘পটিমোচনত্থ’’ন্তি ৰিসজ্জনায সমেতুং সম্পদানত্থে নিস্সক্কৰচনং কাতব্বং। কিমত্থন্তি হি অত্থো। <span class="bld">পটিমোচনত্থ</span>ন্তি তদত্থে পচ্চত্তৰচনং। পটিমোচনসঙ্খাতায অত্থাযাতি হি অত্থো। অত্থসদ্দো চ পযোজনৰাচকো। পযোজনাযাতি হি অত্থো। অথ ৰা ‘‘পটিমোচনত্থ’’ন্তি ৰিসজ্জনাযং। ‘‘কস্মা’’তি পুচ্ছায সমেতুং নিস্সক্কত্থে পচ্চত্তৰচনং কাতব্বং। পটিমোচনসঙ্খাতা অত্থাতি হি অত্থো। অত্থসদ্দো চ কারণৰাচকো। কারণাতি হি অত্থো। এৰঞ্হি পুচ্ছাৰিসজ্জনানং পুব্বাপরসমসঙ্খাতো ৰিচযো হারো পরিপুণ্ণো হোতীতি দট্ঠব্বং। <span class="bld">অম্হাক</span>ন্তি খাদনীযভোজনীযপটিহরন্তানং অম্হাকং। <span class="bld">অম্হে</span>তি চোরসঙ্খাতে অম্হে।</p>
<p class="bodytext"><span class="bld">‘‘তস্সা’’</span>তি পদস্সত্থং দস্সেতুং ৰুত্তং ‘‘এতিস্সা যাগুযা’’তি। <span class="bld">অঞ্ঞানিপী</span>তি পটিসংৰিদিতকুলতো অঞ্ঞানিপি কুলানি। <span class="bld">তেনা</span>তি পটিসংৰিদিতকুলেন। কুরুন্দিৰাদে যাগুযা পটিসংৰিদিতং কত্বা যাগুং অগ্গহেত্বা পূৰাদীনি আহরন্তি, ৰট্টতীতি অধিপ্পাযো।</p>
<p class="bodytext"><a name="para575"></a><span class="paranum">৫৭৫</span>. <span class="bld">একস্সা</span>তি ভিক্খুস্স। <span class="bld">তস্সা</span>তি পটিসংৰিদিতভিক্খুস্স, চতুন্নং ৰা পঞ্চন্নং ৰা ভিক্খূনং অত্থাযাতি যোজনা। <span class="bld">অঞ্ঞেসম্পী</span>তি চতুপঞ্চভিক্খুতো অঞ্ঞেসম্পি। <span class="bld">অধিকমেৰা</span>তি পরিভুত্ততো অতিরেকমেৰ। <span class="bld">যং পনা</span>তি খাদনীযভোজনীযং পন, যম্পি খাদনীযভোজনীযং ৰনতো আহরিত্বা দেন্তীতি যোজনা। <span class="bld">‘‘তত্থজাতক’’</span>ন্তি এত্থ তসদ্দস্স ৰিসযং <a name="V1.0111"></a> দস্সেতুং ৰুত্তং ‘‘আরামে’’তি। অঞ্ঞেন দিন্নন্তি সম্বন্ধো। <span class="bld">ন</span>ন্তি মূলখাদনীযাদিং। <span class="bld">পটিসংৰিদিত</span>ন্তি পটিকচ্চেৰ সুট্ঠু জানাপিতন্তি অত্থোতি। চতুত্থং।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="bodytext">পাটিদেসনীযৰণ্ণনায</p>
<p class="centered">যোজনা সমত্তা।</p>
<p class="title">৭. সেখিযকণ্ডং</p>
<p class="subhead">১. পরিমণ্ডলৰগ্গ-অত্থযোজনা</p>
<p class="bodytext"><span class="bld">সিক্খিতসিক্খেন</span> <a name="M0.0131"></a> তীসু সিক্খাসু চতূহি মগ্গেহি সিক্খিতসিক্খেন <span class="bld">তাদিনা</span> অট্ঠহি লোকধম্মেহি অকম্পিযট্ঠেন তাদিনা, ইট্ঠানিট্ঠেসু ৰা অৰিকারট্ঠেন তাদিনা ভগৰতা <span class="bld">যানি</span> সিক্খাপদানি ‘‘সেখিযানী’’তি ভাসিতানি, <span class="bld">দানি তেসম্পি</span> সিক্খাপদানং অযম্পি ৰণ্ণনাক্কমো ভৰতীতি যোজনা।</p>
<p class="bodytext"><a name="para576"></a><span class="paranum">৫৭৬</span>. <span class="bld">তত্থা</span>তি সেখিযসিক্খাপদেসু, অত্থো এৰং ৰেদিতব্বোতি যোজনা। ‘‘সমন্ততো’’তিইমিনা পরিত্যূপসগ্গস্সত্থং দস্সেতি। ‘‘নাভিমণ্ডলং জাণুমণ্ডল’’ন্তি এত্থ উদ্ধংসদ্দো চ অধোসদ্দো চ অজ্ঝাহরিতব্বোতি আহ ‘‘উদ্ধ’’ন্তিআদি। <span class="bld">অট্ঠঙ্গুলমত্ত</span>ন্তি ভাৰনপুংসকং, নিৰাসেতব্বন্তি সম্বন্ধো। <span class="bld">ততো</span>তি অট্ঠঙ্গুলমত্ততো। যথা পটিচ্ছন্নং হোতি, এৰং নিৰাসেন্তস্সাতি যোজনা। <span class="bld">তত্রিদং পমাণ</span>ন্তি তস্স নিৰাসনস্স ইদং পমাণং। <span class="bld">তাদিসস্সা</span>তি দীঘতো মুট্ঠিপঞ্চকস্স তিরিযং অড্ঢতেয্যহত্থস্স নিৰাসনস্স। জাণুমণ্ডলং পটিচ্ছাদনত্থং ৰট্টতীতি যোজনা। <span class="bld">তত্থা</span>তি চীৰরেসু। <span class="bld">ন তিট্ঠতী</span>তি ৰিরল়ত্তা ন তিট্ঠতি। <span class="bld">তিট্ঠতী</span>তি ঘনত্তা তিট্ঠতি।</p>
<p class="bodytext"><span class="bld">নিৰাসেন্তস্স চা</span>তিএত্থ চসদ্দো অৰধারণত্থো, নিৰাসেন্তস্সেৰাতি অত্থো। কেৰলং এৰং নিৰাসেন্তস্সেৰ দুক্কটং ন হোতি, অথ খো তথা নিৰাসেন্তস্সাপি দুক্কটমেৰাতি যোজনা। যে পন নিৰাসনদোসাতি সম্বন্ধো। <span class="bld">অঞ্ঞে</span>তি পুরতো চ পচ্ছতো চ ওলম্বেত্বা নিৰসনতো অঞ্ঞে <a name="V1.0112"></a>। <span class="bld">তে সব্বে</span>তি সব্বে তে নিৰাসনদোসা। <span class="bld">এত্থা</span>তি ইমস্মিং ৰিভঙ্গে। <span class="bld">তত্থেৰা</span>তি খন্ধকেযেৰ।</p>
<p class="bodytext">অসঞ্চিচ্চ নিৰাসেন্তস্স অনাপত্তীতি সম্বন্ধো। এসেৰ নযো ‘‘অসতিযা’’তি এত্থাপি। <span class="bld">অজানন্তস্সা</span>তি এত্থ অজাননং দুৰিধং নিৰাসনৰত্তস্স অজাননং, আরূল়্হোরূল়্হভাৰস্স অজাননন্তি। তত্থ আরূল়্হোরূল়্হভাৰস্স অজাননং সন্ধায ৰুত্তং ‘‘অজানন্তস্সা’’তি দস্সেন্তো <a name="M0.0132"></a> আহ ‘‘অজানন্তস্সাতি এত্থা’’তিআদি। <span class="bld">হী</span>তি সচ্চং। <span class="bld">তস্সা</span>তি নিৰাসনৰত্তস্স। <span class="bld">অস্সা</span>তি ভিক্খুনো। <span class="bld">তং পনা</span>তি আপত্তিতো অমোক্খনং পন। <span class="bld">তস্মা</span>তি যস্মা যুজ্জতি, তস্মা। <span class="bld">যো</span>তি ভিক্খু। কুরুন্দিযং ৰুত্তন্তি সম্বন্ধো। সুক্খা জঙ্ঘা ইমস্সাতি <span class="bld">সুক্খজঙ্ঘো</span>। মহন্তং পিণ্ডিকমংসং ইমস্সাতি <span class="bld">মহাপিণ্ডিকমংসো। তস্সা</span>তি ভিক্খুস্স।</p>
<p class="bodytext"><span class="bld">ৰণো</span>তি অরু। তঞ্হি ৰণতি গত্তৰিচুণ্ণনং করোতীতি ৰণোতি ৰুচ্চতি। <span class="bld">ৰাল়মিগা ৰা চোরা ৰা</span>তি এত্থ ৰাসদ্দো অৰুত্তসম্পিণ্ডনত্থো, তেন অঞ্ঞাপি উদকচিক্খল্লাদযো আপদা সঙ্গয্হন্তি।</p>
<p class="bodytext"><a name="para577"></a><span class="paranum">৫৭৭</span>. <span class="bld">ইধা</span>তি ইমস্মিং ৰিভঙ্গে, সিক্খাপদে ৰা। <span class="bld">উভো কণ্ণে</span>তি পুরতো চ পচ্ছতো চ নিগ্গতে দ্বে কণ্ণে। <span class="bld">অৰিসেসেনা</span>তি ‘‘অন্তরঘরে’’তি চ ‘‘আরামে’’তি চ ৰিসেসং অকত্বা সামঞ্ঞেন। <span class="bld">ৰিহারেপী</span>তি সঙ্ঘসন্নিপাতবুদ্ধুপট্ঠানথেরুপট্ঠানাদিকালং সন্ধায ৰুত্তং।</p>
<p class="bodytext"><a name="para578"></a><span class="paranum">৫৭৮</span>. কাযেকদেসে কাযসদ্দো ৰত্ততীতি আহ ‘‘জাণুম্পি উরম্পী’’তি। ‘‘ন সীসং পারুতেনা’’তিইমিনা ‘‘সুপ্পটিচ্ছন্নেনা’’তিপদস্স অতিব্যাপিতদোসং পটিক্খিপতি। <span class="bld">গণ্ঠিক</span>ন্তি পাসো। সো হি গন্থেতি বন্ধতীতি ৰা, গন্থেতি বন্ধতি এত্থাতি ৰা কত্বা গন্থিকোতি ৰুচ্চতি। ন্থকারস্স ৰাণ্ঠকারে কতে <span class="bld">গণ্ঠিকো,</span> তং গণ্ঠিকং পটিমুঞ্চিত্বা। <span class="bld">উভো কণ্ণে</span>তি চীৰরস্স দ্বে কোণে। <span class="bld">গলৰাটকতো</span>তি এত্থ <span class="bld">গলো</span>তি কণ্ঠো। সো হি খজ্জভোজ্জলেয্যপেয্যসঙ্খাতং চতুব্বিধং অসনং গলতি পন্নো হুত্বা কুচ্ছিযং পততি ইতোতি গলোতি ৰুচ্চতি। আৰাটোযেৰ খুদ্দকট্ঠেন <span class="bld">আৰাটকো,</span> খুদ্দকত্থে কো। গলে ঠিতো আৰাটকো গলৰাটকো। অকারতো হি আকারস্স লোপো ‘‘পপ’’ন্তিআদীসু (জা॰ ১.১.২) ৰিয। এত্থ হি পআপন্তি পদচ্ছেদো, অকারতো আকারস্স চ লোপো। পৰদ্ধং আপং পপং, মহন্তং উদকন্তি অত্থো। সীসং ৰিৰরিত্বাতি সম্বন্ধো।</p>
<p class="bodytext"><a name="para579"></a><span class="paranum">৫৭৯</span>. ৰাসং <a name="V1.0113"></a> <a name="M0.0133"></a> উপগতোতি ৰা ৰাসেন উপগতোতি ৰা অত্থং পটিক্খিপন্তো আহ <span class="bld">‘‘ৰাসত্থায উপগতস্সা’’</span>তি।</p>
<p class="bodytext"><a name="para580"></a><span class="paranum">৫৮০</span>. হত্থপাদে অকীল়ন্তো সুসংৰুতো নামাতি দস্সেন্তো আহ ‘‘হত্থং ৰা পাদং ৰা অকীল়াপেন্তো’’তি।</p>
<p class="bodytext"><a name="para582"></a><span class="paranum">৫৮২</span>. <span class="bld">ওক্খিত্তচক্খূ</span>তি এত্থ ওসদ্দো হেট্ঠাপরিযাযোতি আহ ‘‘হেট্ঠা খিত্তচক্খূ’’তি। ‘‘হুত্বা’’তিইমিনা কিরিযাৰিসেসনভাৰং দস্সেতি। <span class="bld">যুগযুত্তকো</span>তি যুগে যুত্তকো। দমিযিত্থাতি <span class="bld">দন্তো</span>। আভুসো জানাতি কারণাকারণন্তি <span class="bld">আজানেয্যো। এত্তক</span>ন্তি চতুহত্থপমাণং। যো গচ্ছতি, অস্স ভিক্খুনো দুক্কটা আপত্তি হোতীতি যোজনা। ‘‘পরিস্সযভাৰ’’ন্তি চ ‘‘পরিস্সযাভাৰ’’ন্তি চ দ্বে পাঠা যুজ্জন্তিযেৰ।</p>
<p class="bodytext"><a name="para584"></a><span class="paranum">৫৮৪</span>. <span class="bld">ইত্থম্ভূতলক্খণে</span>তি ইমং পকারং ইত্থং চীৰরুক্খিপনং, ভৰতি গচ্ছতীতি ভূতো, ভিক্খু। লক্খীযতি অনেনাতি লক্খণং, চীৰরং। ইত্থং ভূতো ইত্থম্ভূতো, তস্স লক্খণং ইত্থম্ভূতলক্খণং, তস্মিং। করণৰচনং দট্ঠব্বন্তি যোজনা। ইত্থম্ভূতলক্খণং নাম কিরিযাৰিসেসনস্স সভাৰোতি আহ ‘‘একতো ৰা…পে॰… হুত্বাতি অত্থো’’তি। <span class="bld">অন্তোইন্দখীলতো</span>তি গামস্স অন্তোইন্দখীলতোতি। পঠমো ৰগ্গো।</p>
<p class="subhead">২. উজ্জগ্ঘিকৰগ্গ-অত্থযোজনা</p>
<p class="bodytext"><a name="para586"></a><span class="paranum">৫৮৬</span>. উচ্চাসদ্দং কত্বা জগ্ঘনং হসনং <span class="bld">উজ্জগ্ঘো,</span> সোযেৰ <span class="bld">উজ্জগ্ঘিকা,</span> তায। ইতি ইমমত্থং দস্সেন্তো আহ ‘‘মহাহসিতং হসন্তো’’তি। <span class="bld">এত্থা</span>তি ‘‘উজ্জগ্ঘিকাযা’’তিপদে।</p>
<p class="bodytext"><a name="para588"></a><span class="paranum">৫৮৮</span>. <span class="bld">কিত্তাৰতা</span>তি কিত্তকেন পমাণেন, এৰং নিসিন্নেসু থেরেসূতি সম্বন্ধো, নিদ্ধারণে চেতং ভুম্মৰচনং। <span class="bld">ৰৰত্থপেতী</span>তি ইদঞ্চীদঞ্চ কথেতীতি ৰৰত্থপেতি। <span class="bld">এত্তাৰতা</span>তি এত্তকেন পমাণেন।</p>
<p class="bodytext"><a name="para590"></a><span class="paranum">৫৯০</span>. নিচ্চলং কত্বা কাযস্স উজুট্ঠপনং কাযপগ্গহো নামাতি আহ ‘‘নিচ্চলং কত্বা’’তিআদি। এসেৰ নযো বাহুপগ্গহসীসপগ্গহেসুপীতি। দুতিযো ৰগ্গো।</p>
<p class="subhead">৩. খম্ভকতৰগ্গ-অত্থযোজনা</p>
<p class="bodytext"><a name="para596"></a><span class="paranum">৫৯৬</span>. খম্ভো <a name="V1.0114"></a> <a name="M0.0134"></a> কতো যেনাতি <span class="bld">খম্ভকতো। খম্ভো</span>তি চ পটিবদ্ধো। কত্থ পটিবদ্ধোতি আহ ‘‘কটিযং হত্থং ঠপেত্বা’’তি। সসীসং অৰগুণ্ঠযতি পরিৰেঠতীতি <span class="bld">ওগুণ্ঠিতো</span>তি আহ ‘‘সসীসং পারুতো’’তি।</p>
<p class="bodytext"><a name="para600"></a><span class="paranum">৬০০</span>. উদ্ধং একা কোটি ইমিস্সা গমনাযাতি <span class="bld">উক্কুটিকা</span>তি দস্সেন্তো আহ ‘‘উক্কুটিকা ৰুচ্চতী’’তিআদি। <span class="bld">এত্থা</span>তি ‘‘উক্কুটিকাযা’’তিপদে।</p>
<p class="bodytext"><a name="para601"></a><span class="paranum">৬০১</span>. হত্থপল্লত্থীকদুস্সপল্লত্থীকেসু দ্বীসু দুস্সপল্লত্থিকে আযোগপল্লত্থীকাপি সঙ্গহং গচ্ছতীতি আহ ‘‘আযোগপল্লত্থিকাপি দুস্সপল্লত্থিকা এৰা’’তি।</p>
<p class="bodytext"><a name="para602"></a><span class="paranum">৬০২</span>. সতিযা উপট্ঠানং সক্কচ্চন্তি আহ ‘‘সতিংউপট্ঠপেত্বা’’তি।</p>
<p class="bodytext"><a name="para603"></a><span class="paranum">৬০৩</span>. <span class="bld">পিণ্ডপা</span>তং <span class="bld">দেন্তেপী</span>তি পিণ্ডপাতং পত্তে পক্খিপন্তেপি। পত্তে সঞ্ঞা পত্তসঞ্ঞা, সা অস্সত্থীতি <span class="bld">পত্তসঞ্ঞী</span>। ‘‘কত্বা’’ তিইমিনা কিরিযাৰিসেসনভাৰং দস্সেতি।</p>
<p class="bodytext"><a name="para604"></a><span class="paranum">৬০৪</span>. <span class="bld">সমসূপকং পিণ্ডপাত</span>ন্তি এত্থ সূপপিণ্ডপাতানং সমউপড্ঢভাৰং আসঙ্কা ভৰেয্যাতি আহ ‘‘সমসূপকো নামা’’তিআদি। <span class="bld">যত্থা</span>তি পিণ্ডপাতে। ভত্তস্স চতুত্থভাগপমাণো সূপো হোতি, সো পিণ্ডপাতো সমসূপকো নামাতি যোজনা। ওলোণী চ সাকসূপেয্যঞ্চ মচ্ছরসো চ মংসরসো চাতি দ্বন্দো। তত্থ <span class="bld">ওলোণী</span>তি একা ব্যঞ্জনৰিকতি। <span class="bld">সাকসূপেয্য</span>ন্তি সূপস্স হিতং <span class="bld">সূপেয্যং,</span> সাকমেৰ সূপেয্যং সাকসূপেয্যং। ইমিনা সব্বাপি সাকসূপেয্যব্যঞ্জনৰিকতি গহিতা। <span class="bld">মচ্ছরসমংসরসাদীনী</span>তি এত্থ আদিসদ্দেন অৰসেসা সব্বাপি ব্যঞ্জনৰিকতি সঙ্গহিতা। তং সব্বং রসানং রসো <span class="bld">রসরসো</span>তি কত্বা ‘‘রসরসো’’তি ৰুচ্চতি।</p>
<p class="bodytext"><a name="para605"></a><span class="paranum">৬০৫</span>. সমপুণ্ণং সমভরিতন্তি ৰেৰচনমেৰ। থূপং কতো <span class="bld">থূপীকতো</span>তি অত্থং দস্সেন্তো আহ ‘‘থূপীকতো নামা’’তিআদি।</p>
<p class="bodytext"><span class="bld">তত্থা</span>তি <a name="M0.0135"></a> ‘‘থূপীকত’’ন্তিআদিৰচনে। <span class="bld">তেস</span>ন্তি অভযত্থেরতিপিটকচূল়নাগত্থেরানং। ইতি পুচ্ছিংসু, তেসঞ্চ থেরানং ৰাদং আরোচেসুন্তি যোজনা। <span class="bld">থেরো</span>তি চূল়সুমনত্থেরো। <span class="bld">এতস্সা</span>তি তিপিটকচূল়নাগত্থেরস্স <a name="V1.0115"></a>। <span class="bld">সত্তক্খত্তু</span>ন্তি সত্ত ৰারে। <span class="bld">কুতো</span>তি কস্সাচরিযস্স সন্তিকা। <span class="bld">তস্মা</span>তি যস্মা যাৰকালিকেন পরিচ্ছিন্নো, তস্মা। আমিসজাতিকং যাগুভত্তং ৰা ফলাফলং ৰাতি যোজনা। <span class="bld">তঞ্চ খো</span>তি তঞ্চ সমতিত্থিকং। <span class="bld">ইতরেন পনা</span>তি নাধিট্ঠানুপগেন পত্তেন পন। যং পূৰউচ্ছুখণ্ডফলাফলাদি হেট্ঠা ওরোহতি, তং পূৰউচ্ছুখণ্ডফলাফলাদীতি যোজনা। <span class="bld">পূৰৰটংসকো</span>তি এত্থ <span class="bld">ৰটংসকো</span>তি উত্তংসো। সো হি উদ্ধং তসীযতে অলঙ্করীযতেতি ৰটংসোতি ৰুচ্চতি উকারস্স ৰকারং, তকারস্স চ টকারং কত্বা, সোযেৰ ৰটংসকো, মুদ্ধনি পিলন্ধিতো একো অলঙ্কারৰিসেসো। পূৰমেৰ তংসদিসত্তা পূৰৰটংসকো, তং। পুপ্ফৰটংসকো চ তক্কোলকটুকফলাদিৰটংসকো চাতি দ্বন্দো, তে।</p>
<p class="bodytext"><span class="bld">ইধা</span>তি ইমস্মিং সিক্খাপদে। ননু সব্বথূপীকতেসু পটিগ্গহণস্স অকপ্পিযত্তা পরিভুঞ্জনম্পি ন ৰট্টতীতি আহ ‘‘সব্বত্থ পনা’’তিআদি। তত্থ <span class="bld">সব্বত্থা</span>তি সব্বেসু থূপীকতেসূতি। ততিযো ৰগ্গো।</p>
<p class="subhead">৪. সক্কচ্চৰগ্গ-অত্থযোজনা</p>
<p class="bodytext"><a name="para608"></a><span class="paranum">৬০৮</span>. <span class="bld">তত্থ তত্থা</span>তি তস্মিং তস্মিং ঠানে। <span class="bld">ওধি</span>ন্তি অৰধিং মরিযাদং।</p>
<p class="bodytext"><a name="para610"></a><span class="paranum">৬১০</span>. <span class="bld">থূপকতো</span>তি থূপমেৰ থূপকং, ততো থূপকতোতি দস্সেন্তো আহ ‘‘মত্থকতো’’তি।</p>
<p class="bodytext"><a name="para611"></a><span class="paranum">৬১১</span>. <span class="bld">মাঘাতসমযাদীসূ</span>তি ‘‘পাণে মা ঘাতেথা’’তি রাজানো ভেরিং চরাপেন্তি এত্থাতি মাঘাতো, সোযেৰ সমযো মাঘাতসমযো। আদিসদ্দেন অঞ্ঞং পটিচ্ছন্নকারণং গহেতব্বং।</p>
<p class="bodytext"><a name="para615"></a><span class="paranum">৬১৫</span>. <span class="bld">তেস</span>ন্তি মযূরণ্ডকুক্কুটণ্ডানন্তি। চতুত্থো ৰগ্গো।</p>
<p class="subhead">৫. কবল়ৰগ্গ-অত্থযোজনা</p>
<p class="bodytext"><a name="para617"></a><span class="paranum">৬১৭</span>. ‘‘মুখদ্বার’’ন্তি <a name="M0.0136"></a> কম্মস্স ‘‘অনাহটে’’তি চ ‘‘ৰিৰরিস্সামী’’তি চ দ্বীসু কিরিযাসু সম্বন্ধভাৰং দস্সেতুং ৰুত্তং ‘‘অনাহরিতে মুখদ্বার’’ন্তি।</p>
<p class="bodytext"><a name="para618"></a><span class="paranum">৬১৮</span>. <span class="bld">সকলং হত্থ</span>ন্তি পঞ্চঙ্গুলিং সন্ধায ৰুত্তং।</p>
<p class="bodytext"><a name="para619"></a><span class="paranum">৬১৯</span>. <span class="bld">সকবল়েনা</span>তি <a name="V1.0116"></a> এত্থ কবল়সদ্দেন ৰচনস্স অপরিপুণ্ণকারণং সব্বম্পি গহেতব্বং।</p>
<p class="bodytext"><a name="para620"></a><span class="paranum">৬২০</span>. <span class="bld">পিণ্ডুক্খেপক</span>ন্তিআদীসু ৰিচ্ছত্থে কপচ্চযোতি আহ ‘‘পিণ্ডং উক্খিপিত্বা উক্খিপিত্বা’’তি। ত্বাসদ্দেন কিরিযাৰিসেসনভাৰং দস্সেতি।</p>
<p class="bodytext"><a name="para624"></a><span class="paranum">৬২৪</span>. ‘‘অৰকিরিত্বা’’তি ইমিনা <span class="bld">সিত্থাৰকারক</span>ন্তি এত্থ অৰপুব্বো কিরধাতুযেৰ, ন করধাতূতি দস্সেতি।</p>
<p class="bodytext"><a name="para626"></a><span class="paranum">৬২৬</span>. <span class="bld">‘‘চপুচপূ’’তি এৰং সদ্দ</span>ন্তি ‘‘চপুচপূ’’তি এৰং অনুকরণরৰন্তি। পঞ্চমো ৰগ্গো।</p>
<p class="subhead">৬. সুরুসুরুৰগ্গ-অত্থযোজনা</p>
<p class="bodytext"><a name="para627"></a><span class="paranum">৬২৭</span>. <span class="bld">‘‘সুরুসুরূ’’তি এৰং সদ্দ</span>ন্তি ‘‘সুরুসুরূ’’তি এৰং অনুকরণরৰং। দৰনং কীল়নন্তি ইমিনা ৰচনত্থেন পরিহাসো <span class="bld">দৰো</span> নামাতি আহ ‘‘দৰোতি পরিহাসৰচন’’ন্তি। <span class="bld">ত</span>ন্তি সো দৰো। লিঙ্গৰিপল্লাসো হেস। <span class="bld">ন কাতব্বং</span> ন কাতব্বোতি সম্বন্ধো। <span class="bld">সিলকবুদ্ধো</span>তি সিলায কতো, সিলেন নিযুত্তো ৰা বুদ্ধো। <span class="bld">অপটিবুদ্ধো</span>তি অপটিৰিদ্ধো বুদ্ধো, পরিহাসৰচনমেতং। <span class="bld">গোধম্মো</span>তি গুন্নং ধম্মো। <span class="bld">অজধম্মো</span>তি অজানং ধম্মো। <span class="bld">মিগসঙ্ঘো</span>তি মিগানং সঙ্ঘো। <span class="bld">পসুসঙ্ঘো</span>তি পসূনং সঙ্ঘো।</p>
<p class="bodytext"><a name="para628"></a><span class="paranum">৬২৮</span>. ‘‘ভুঞ্জন্তেনা’’তি পদং ‘‘নিল্লেহিতু’’ন্তি পদে ভাৰকত্তা।</p>
<p class="bodytext"><a name="para631"></a><span class="paranum">৬৩১</span>. <span class="bld">এৰংনামকে</span>তি <a name="M0.0137"></a> ‘‘কোকনুদ’’ন্তি এৰং নামং অস্স পাসাদস্সাতি <span class="bld">এৰংনামকো,</span> পাসাদো, তস্মিং। ‘‘পদুমসণ্ঠানো’’তি ইমিনা পাসাদস্স সদিসূপচারেন ‘‘কোকনুদো’’তি নামলভনং দস্সেতি। <span class="bld">তেনা</span>তি পদুমসণ্ঠানত্তা। <span class="bld">অস্সা</span>তি পাসাদস্স। <span class="bld">পুগ্গলিকম্পী</span>তি পরপুগ্গলসন্তকং গহেতব্বং ‘‘অত্তনো সন্তকম্পী’’তি অত্তপুগ্গলসন্তকস্স ৰিসুং গয্হমানত্তা। <span class="bld">সঙ্খম্পী</span>তি পানীযসঙ্খম্পি। <span class="bld">সরাৰম্পী</span>তি পানীযসরাৰম্পি। <span class="bld">থালকম্পী</span>তি পানীযথালকম্পি।</p>
<p class="bodytext"><a name="para632"></a><span class="paranum">৬৩২</span>. ‘‘উদ্ধরিত্বা’’তি সামঞ্ঞতো ৰুত্তৰচনস্স কম্মাপাদানানি দস্সেতুং ৰুত্তং ‘‘সিত্থানি উদকতো’’তি। <span class="bld">ভিন্দিত্বা</span>তি চুণ্ণৰিচুণ্ণানি কত্বা। <span class="bld">বহী</span>তি অন্তরঘরতো বহি।</p>
<p class="bodytext"><a name="para634"></a><span class="paranum">৬৩৪</span>. <span class="bld">সেতচ্ছত্তন্তি</span> <a name="V1.0117"></a> এত্থ <span class="bld">সেত</span>সদ্দো পণ্ডরপরিযাযোতি আহ ‘‘পণ্ডরচ্ছত্ত’’ন্তি। <span class="bld">ৰত্থপলিগুণ্ঠিত</span>ন্তি ৰত্থেহি সমন্ততো ৰেঠিতং। সেতং ছত্তং <span class="bld">সেতচ্ছত্তং</span>। কিল়ঞ্জেহি কতং ছত্তং <span class="bld">কিল়ঞ্জচ্ছত্তং</span>। পণ্ণেহি কতং ছত্তং <span class="bld">পণ্ণচ্ছত্তং</span>। মণ্ডলেন বদ্ধং <span class="bld">মণ্ডলবদ্ধং</span>। সলাকাহি বদ্ধং <span class="bld">সলাকবদ্ধং। তানী</span>তি তীণি ছত্তানি। <span class="bld">হী</span>তি সচ্চং। যম্পি একপণ্ণচ্ছত্তন্তি যোজনা। <span class="bld">এতেসূ</span>তি তীসু ছত্তেসু। <span class="bld">অস্সা</span>তি যস্স কস্সচি গহট্ঠস্স ৰা পব্বজিতস্স ৰা। <span class="bld">সো</span>তি যো কোচি গহট্ঠো ৰা পব্বজিতো ৰা। <span class="bld">ছত্তপাদুকায ৰা</span>তি ছত্তদণ্ডনিক্খেপনায পাদুকায ৰা। <span class="bld">এত্থা</span>তি ইমস্মিং সিক্খাপদে।</p>
<p class="bodytext"><a name="para635"></a><span class="paranum">৬৩৫</span>. <span class="bld">মজ্ঝিমস্সা</span>তি পমাণমজ্ঝিমস্স। ‘‘চতুহত্থপ্পমাণো’’তিইমিনা চতুহত্থতো ঊনাতিরেকো দণ্ডো ন দণ্ডো নামাতি দস্সেতি। দণ্ডো পাণিম্হি অস্সাতি ৰচনত্থং অতিদিসন্তো আহ ‘‘ৰুত্তনযেনেৰা’’তি।</p>
<p class="bodytext"><a name="para636"></a><span class="paranum">৬৩৬</span>. <span class="bld">‘‘সত্থপাণিম্হী’’</span>তি এত্থ অসি এৰ অধিপ্পেতোতি আহ ‘‘অসি’’ন্তি। <span class="bld">অসি</span>ন্তি খগ্গং।</p>
<p class="bodytext"><a name="para637"></a><span class="paranum">৬৩৭</span>. ‘‘আৰুধং নাম চাপো কোদণ্ডো’’তি পাল়িযং ৰুত্তৰচনং উপলক্খণমেৰাতি দস্সেন্তো আহ ‘‘আৰুধপাণিস্সাতি এত্থা’’তিআদি। সব্বাপি ধনুৰিকতি আৰুধন্তি ৰেদিতব্বাতি যোজনা। যথা অসিং <a name="M0.0138"></a> সন্নহিত্বা ঠিতো সত্থপাণীতি সঙ্খ্যং ন গচ্ছতি, এৰং ধনুং কণ্ঠে পটিমুক্কো আৰুধপাণীতি আহ ‘‘সচে পনা’’তিআদি, ইমিনা আৰুধো পাণিনা গহিতোযেৰ আৰুধপাণি নামাতি দস্সেতীতি। ছট্ঠো ৰগ্গো।</p>
<p class="subhead">৭. পাদুকৰগ্গ-অত্থযোজনা</p>
<p class="bodytext"><a name="para638"></a><span class="paranum">৬৩৮</span>. <span class="bld">অঙ্গুলন্তর</span>ন্তি পাদঙ্গুলৰিৰরং। <span class="bld">পাদুক</span>ন্তি উপাহনৰিসেসো। সো হি পজ্জতে ইমাযাতি পাদুকাতি ৰুচ্চতি, সা বহুপটলা চম্মমযা ৰা হোতি কট্ঠমযা ৰা। <span class="bld">পটিমুঞ্চিত্বা</span>তি পাদুকং পটিমুঞ্চীত্বা।</p>
<p class="bodytext"><a name="para640"></a><span class="paranum">৬৪০</span>. দ্বীহি জনেহি গহিতোতি সম্বন্ধো। <span class="bld">ৰংসেনা</span>তি ৰেণুনা, যানে নিসিন্নোতি সম্বন্ধো। <span class="bld">ৰিসঙ্খরিত্বা</span>তি ৰিপত্তিং করিত্বা। <span class="bld">দ্বেপী</span>তি ধম্মকথিকধম্মপটিগ্গাহকসঙ্খাতা উভোপি জনা। <span class="bld">ৰট্টতী</span>তি দেসেতুং ৰট্টতি।</p>
<p class="bodytext"><a name="para641"></a><span class="paranum">৬৪১</span>. <span class="bld">সযনগতস্সা</span>তি <a name="V1.0118"></a> সযনং গতস্স, সযনে নিপন্নস্সাতি অত্থো। নিপন্নস্স দেসেতুং ন ৰট্টতীতি সম্বন্ধো।</p>
<p class="bodytext"><a name="para642"></a><span class="paranum">৬৪২</span>. তীসু পল্লত্থিকাসু যায কাযচি পল্লত্থিকায নিসিন্নস্স ধম্মং দেসেতুং ন ৰট্টতীতি দস্সেন্তো আহ ‘‘পল্লত্থিকাযা’’তিআদি।</p>
<p class="bodytext"><a name="para643"></a><span class="paranum">৬৪৩</span>. যথা ৰেঠিযমানে কেসন্তো ন দিস্সতি, এৰং ৰেঠিতসীসস্সাতি যোজনা।</p>
<p class="bodytext"><a name="para647"></a><span class="paranum">৬৪৭</span>. ছপকসদ্দস্স চ চণ্ডালসদ্দস্স চ ৰেৰচনত্তা ৰুত্তং ‘‘চণ্ডালস্সা’’তি। চণ্ডালো হি সং সুনখং পচতীতি <span class="bld">ছপকো</span>তি ৰুচ্চতি সকারস্স ছকারং কত্বা। ছপকস্স এসা <span class="bld">ছপকী,</span> চণ্ডালভরিযা। <span class="bld">যত্রা</span>তি এত্থ ত্রপচ্চযো পচ্চত্তে হোতীতি আহ ‘‘যো হি নামা’’তি। যো রাজা উচ্চে আসনে নিসীদিত্বা মন্তং পরিযাপুণিস্সতি নাম, অযং রাজা যাৰ অতিৰিয অধম্মিকোতি ৰুত্তং হোতি। <span class="bld">‘‘সব্বমিদ’’</span>ন্তি অযং সদ্দো লিঙ্গৰিপল্লাসোতি আহ ‘‘সব্বো অয’’ন্তি <a name="M0.0139"></a>। ‘‘লোকো’’তি ইমিনা ইধসদ্দস্স ৰিসযং দস্সেতি। চরিমসদ্দো অন্তিমপরিযাযো। <span class="bld">অন্তিমো</span>তি চ লামকো। <span class="bld">লামকো</span>তি চ নাম ইধ ৰিপত্তীতি আহ ‘‘সঙ্কর’’ন্তি। <span class="bld">সঙ্কর</span>ন্তি ৰিপত্তিং। ‘‘নিম্মরিযাদো’’তি ইমিনা ‘‘সঙ্করং গতো’’তি পদানং অধিপ্পাযত্থং দস্সেতি। চরিমং গতং <span class="bld">চরিমগতং,</span> সব্বো অযং লোকো চরিমগতোতি অত্থো। ইধ চ জাতকে (জা॰ ১.৪.৩৩) চ কেসুচি পোত্থকেসু ‘‘চমরিকত’’ন্তি পাঠো অত্থি, সো অযুত্তোযেৰ। <span class="bld">তত্থেৰা</span>তি অম্বরুক্খমূলেযেৰ। <span class="bld">তেস</span>ন্তি রাজব্রাহ্মণানং।</p>
<p class="bodytext"><span class="bld">তত্থা</span>তি তিস্সং গাথাযং। <span class="bld">পাল়িযা</span>তি অত্তনো আচারপকাসকগন্থসঙ্খাতায পাল়িযা। <span class="bld">ন পস্সরে</span>তি এত্থ রেসদ্দো অন্তিস্স কারিযোতি আহ ‘‘ন পস্সন্তী’’তি। <span class="bld">যো চায</span>ন্তি যো চ অযং। <span class="bld">অযং</span>সদ্দো পদালঙ্কারমত্তো, ব্রাহ্মণোতি অত্থো। <span class="bld">অধীযতী</span>তি অজ্ঝাযতি, সিক্খতীতি অত্থো।</p>
<p class="bodytext"><span class="bld">ততো</span>তি বোধিসত্তেন ৰুত্তগাথাতো পরন্তি সম্বন্ধো। <span class="bld">তস্সা</span>তি গাথায। <span class="bld">ভো</span>তি বোধিসত্তং আমন্তেতি। ‘‘ভুত্তো’’তি পদস্স কম্মৰাচকভাৰমাৰিকাতুং ৰুত্তং ‘‘মযা’’তি। <span class="bld">অস্সা</span>তি ওদনস্স। ইমিনা সুচি পরিসুদ্ধং মংসং <span class="bld">সুচিমংসং,</span> তেন উপসেচনমস্সাতি <span class="bld">সুচিমংসূপসেচনো</span>তি বাহিরত্থসমাসং দস্সেতি। <span class="bld">ধম্মে</span>তি আচারধম্মে। <span class="bld">বদ্ধো হুত্বা</span>তি থদ্ধো হুত্বা, অযমেৰ ৰা পাঠো <a name="V1.0119"></a>। <span class="bld">ৰণ্ণ</span>সদ্দস্স সণ্ঠানাদিকে অঞ্ঞে অত্থে পটিক্খিপিতুং ৰুত্তং ‘‘পসত্থো’’তি। <span class="bld">থোমিতো</span>তি তস্সেৰ ৰেৰচনং।</p>
<p class="bodytext"><span class="bld">অথা</span>তি অনন্তরে। <span class="bld">ন</span>ন্তি ব্রাহ্মণং। <span class="bld">তস্সা</span>তি গাথাদ্বযস্স। <span class="bld">ব্রাহ্মণা</span>তি পুরোহিতং আলপতি। <span class="bld">সম্পতী</span>তি সন্দীট্ঠিকে। ‘‘যা ৰুত্তি ৰিনিপাতেন, অধম্মচরণেন ৰা’’তি পদানং সম্বন্ধং দস্সেতুং ৰুত্তং ‘‘নিপ্পজ্জতী’’তি।</p>
<p class="bodytext"><span class="bld">মহাব্রহ্মে</span>তি এত্থ ব্রহ্মসদ্দো ব্রাহ্মণৰাচকোতি আহ ‘‘মহাব্রাহ্মণা’’তি। <span class="bld">অঞ্ঞেপী</span>তি রাজব্রাহ্মণেহি অপরেপি। ‘‘পচন্তী’’তি ৰুত্তে <a name="M0.0140"></a> অৰিনাভাৰতো ‘‘ভুঞ্জন্তী’’তি অত্থোপি গহেতব্বোতি আহ ‘‘পচন্তি চেৰ ভুঞ্জন্তি চা’’তি। ‘‘ন কেৰল’’ন্তিআদিনা <span class="bld">অঞ্ঞেপী</span>তি এত্থ পিসদ্দস্স সম্পিণ্ডনত্থং দস্সেতি, ত্বং আচরিস্সসীতি সম্বন্ধো। পুন <span class="bld">ত্ব</span>ন্তি তং, উপযোগত্থে চেতং পচ্চত্তৰচনং, ‘‘মা ভিদা’’তিইমিনা সম্বন্ধিতব্বং। ‘‘পাসাণো’’তিইমিনা <span class="bld">অস্ম</span>সদ্দো পাসাণপরিযাযোতি দস্সেতি। <span class="bld">তেনা</span>তি ভিন্দনহেতুনা।</p>
<p class="bodytext"><a name="para648"></a><span class="paranum">৬৪৮</span>. অত্তনো কঙ্খাঠানস্স পুচ্ছনং সন্ধায ৰুত্তং ‘‘ন কথেতব্ব’’ন্তি।</p>
<p class="bodytext"><a name="para649"></a><span class="paranum">৬৪৯</span>. <span class="bld">সমধুরেনা</span>তি সমং ধুরেন, সমং মুখেনাতি অত্থো।</p>
<p class="bodytext"><a name="para652"></a><span class="paranum">৬৫২</span>. যং মূলং ৰা যা সাখা ৰা গচ্ছতীতি যোজনা। <span class="bld">খন্ধে</span>তি রুক্খস্স খন্ধে। <span class="bld">নিক্খমতী</span>তি উচ্চারপস্সাৰো নিক্খমতি। <span class="bld">তিণণ্ডুপক</span>ন্তি তিণেন কতং, তিণমযং ৰা অণ্ডুপকং। <span class="bld">এত্থা</span>তি উচ্চারপস্সাৰখেল়েসু।</p>
<p class="bodytext"><a name="para653"></a><span class="paranum">৬৫৩</span>. অধিপ্পেতউদকং দস্সেতুং ৰুত্তং ‘‘পরিভোগউদকমেৰা’’তি। সত্তমো ৰগ্গো।</p>
<p class="bodytext"><span class="bld">এত্থা</span>তি সেখিযেসু। <span class="bld">সূপব্যঞ্জনপটিচ্ছাদনে</span>তি সূপব্যঞ্জনে ওদনেন পটিচ্ছাদেতি। সমত্তা সেখিযা।</p>
<p class="subhead">৮. সত্তাধিকরণসমথ-অত্থযোজনা</p>
<p class="bodytext"><a name="para655"></a><span class="paranum">৬৫৫</span>. সঙ্খ্যং <a name="V1.0120"></a> পরিচ্ছিজ্জতীতি <span class="bld">সঙ্খ্যাপরিচ্ছেদো। তেস</span>ন্তি চতুব্বিধানমধিকরণানং। <span class="bld">তস্সা</span>তি তেসং খন্ধকপরিৰারানং। <span class="bld">তত্থেৰা</span>তি তেসু এৰ খন্ধকপরিৰারেসু। <span class="bld">সব্বত্থা</span>তি সব্বেসু সিক্খাপদেসূতি।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">ভিক্খুৰিভঙ্গৰণ্ণনায যোজনা সমত্তা।</p>
<p class="centered">জাদিলঞ্ছিতনামেন নেকানং ৰাচিতো মযা।</p>
<p class="centered">সাধুং মহাৰিভঙ্গস্স, সমত্তো যোজনানযোতি।</p></div>
<p class="chapter">ভিক্খুনীৰিভঙ্গো</p>
<div class="chaptxt">
<p class="title">১. পারাজিককণ্ডঅত্থযোজনা</p>
<p class="gatha1">এৰং <a name="M0.0141"></a> <a name="V1.0121"></a> ভিক্খুৰিভঙ্গস্স, কত্বান যোজনানযং।</p>
<p class="gathalast">ভিক্খুনীনং ৰিভঙ্গস্স, করিস্সং যোজনানযং॥</p>
<p class="bodytext"><span class="bld">যো</span>তি ৰিভঙ্গো। <span class="bld">ৰিভঙ্গস্সা</span>তি ৰিভঙ্গো অস্স। <span class="bld">অস্সা</span>তি হোতি। <span class="bld">তস্সা</span>তি ভিক্খুনীনং ৰিভঙ্গস্স। <span class="bld">যতো</span>তি যস্মা। অযং পনেত্থ যোজনা – ভিক্খূনং ৰিভঙ্গস্স অনন্তরং ভিক্খুনীনং যো ৰিভঙ্গো সঙ্গহিতো অস্স, তস্স ভিক্খুনীনং ৰিভঙ্গস্স সংৰণ্ণনাক্কমো পত্তো যতো, ততো তস্স ভিক্খুনীনং ৰিভঙ্গস্স অপুব্বপদৰণ্ণনং কাতুং তাৰ পারাজিকে অযং সংৰণ্ণনা হোতীতি। অপুব্বানং পদানং ৰণ্ণনা <span class="bld">অপুব্বপদৰণ্ণনা,</span> তং।</p>
<p class="subhead">১. পঠমপারাজিকসিক্খাপদং</p>
<p class="bodytext"><a name="para656"></a><span class="paranum">৬৫৬</span>. ‘‘তেন…পে॰… সাল়্হো’’তি এত্থ ‘‘এত্থা’’তি পাঠসেসো যোজেতব্বো। দব্বগুণকিরিযাজাতিনামসঙ্খাতেসু পঞ্চসু সদ্দেসু সাল়্হসদ্দস্স নামসদ্দভাৰং দস্সেতুং ৰুত্তং ‘‘সাল়্হোতি তস্স নাম’’ন্তি। <span class="bld">মিগারমাতুযা</span>তি ৰিসাখায। সা হি মিগারসেট্ঠিনা মাতুট্ঠানে ঠপিতত্তা মিগারমাতা নাম। নৰকম্মং অধিট্ঠাতীতি <span class="bld">নৰকম্মিক</span>ন্তি দস্সেন্তো আহ ‘‘নৰকম্মাধিট্ঠাযিক’’ন্তি। ‘‘পণ্ডিচ্চেন সমন্নাগতা’’তিইমিনা পণ্ডা ৰুচ্চতি পঞ্ঞা, সা সঞ্জাতা ইমিস্সাতি <span class="bld">পণ্ডিতা</span>তি ৰচনত্থং দস্সেতি। <span class="bld">ৰেয্যত্তিকেনা</span>তি ৰিসেসেন অঞ্জতি পাকটং গচ্ছতীতি <span class="bld">ৰিযত্তো,</span> পুগ্গলো, তস্স ইদং ৰেয্যত্তিকং, ঞাণং, তেন। ‘‘পণ্ডা’’তি ৰুত্তপঞ্ঞায ‘‘মেধা’’তি ৰুত্তপঞ্ঞায ৰিসেসভাৰং দস্সেতুং ৰুত্তং ‘‘পাল়িগহণে’’তিআদি। ‘‘মেধা’’তি হি ৰুত্তপঞ্ঞা ‘‘পণ্ডা’’তি ৰুত্তপঞ্ঞায ৰিসেসো হোতি সতিসহাযত্তা। <span class="bld">তত্রুপাযাযা</span>তি অলুত্তসমাসো <a name="V1.0122"></a> ‘‘তত্রমজ্ঝত্ততা’’তিআদীসু (ধ॰ স॰ অট্ঠ॰ যেৰাপনকৰণ্ণনা) ৰিয। ‘‘কম্মেসূ’’তি ইমিনা তসদ্দস্স ৰিসযং দস্সেতি <a name="M0.0142"></a>। <span class="bld">কত্তব্বকম্মুপপরিক্খাযা</span>তি কত্তব্বকম্মেসু ৰিচারণায। চসদ্দেন ‘‘কতাকত’’ন্তি পদস্স দ্বন্দৰাক্যং দস্সেতি। <span class="bld">পরিৰেসনট্ঠানে</span>তি পরিভুঞ্জিতুং ৰিসন্তি পৰিসন্তি এত্থাতি পরিৰেসনং, তমেৰ ঠানং পরিৰেসনট্ঠানং, তস্মিং। <span class="bld">নিকূটে</span>তি এত্থ কূটসঙ্খাতসিখরৰিরহিতে ওকাসেতি দস্সেন্তো আহ ‘‘কোণসদিসং কত্বা দস্সিতে গম্ভীরে’’তি। ৰিত্যূপসগ্গো ৰিকারৰাচকো, সরসদ্দো সদ্দৰাচকোতি আহ ‘‘ৰিপ্পকারসদ্দো’’তি। চরতি অনেনাতি <span class="bld">চরণং</span> পাদো, তস্মিং উট্ঠিতো গিলানো এতিস্সাতি <span class="bld">চরণগিলানা</span>তি দস্সেন্তো আহ ‘‘পাদরোগেন সমন্নাগতা’’তি।</p>
<p class="bodytext"><a name="para657"></a><span class="paranum">৬৫৭</span>. ‘‘তিন্তা’’তি ইমিনা <span class="bld">অৰস্সুত</span>সদ্দো ইধ কিলিন্নত্থে এৰ ৰত্ততি, ন অঞ্ঞত্থেতি দস্সেতি। <span class="bld">অস্সা</span>তি ‘‘অৰস্সুতা’’তিপদস্স। পদভাজনে ৰুত্তন্তি সম্বন্ধো। <span class="bld">তত্থা</span>তি পদভাজনে। ৰত্থং রঙ্গজাতেন রত্তং ৰিয, তথা কাযসংসগ্গরাগেন সুট্ঠু রত্তাতি যোজনা। ‘‘অপেক্খায সমন্নাগতা’’তি ইমিনা অপেক্খা এতিস্সমত্থীতি <span class="bld">অপেক্খৰতী</span>তি অত্থং দস্সেতি। পটিবদ্ধং চিত্তং ইমিস্সন্তি <span class="bld">পটিবদ্ধচিত্তা</span>তি দস্সেন্তো আহ ‘‘পটিবন্ধিত্বা ঠপিতচিত্তা ৰিযা’’তি। <span class="bld">দুতিযপদৰিভঙ্গেপী</span>তি ‘‘অৰস্সুতো’’তি দুতিযপদভাজনেপি। পুগ্গলসদ্দস্স সত্তসামঞ্ঞৰাচকত্তা পুরিসসদ্দেন ৰিসেসেতি। <span class="bld">অধোউব্ভ</span>ইতি নিপাতানং ছট্ঠিযা সমসিতব্বভাৰং দস্সেতুং ৰুত্তং ‘‘অক্খকানং অধো’’তিআদি। ননু যথা ইধ ‘‘অক্খকানং অধো’’তি ৰুত্তং, এৰং পদভাজনেপি ৰত্তব্বং, কস্মা ন ৰুত্তন্তি আহ ‘‘পদভাজনে’’তিআদি। <span class="bld">পদপটিপাটিযা</span>তি ‘‘অধো’’তি চ ‘‘অক্খক’’ন্তি চ পদানং অনুক্কমেন। <span class="bld">এত্থা</span>তি অধক্খকউব্ভজাণুমণ্ডলেসু। <span class="bld">সাধারণপারাজিকেহী</span>তি ভিক্খুভিক্খুনীনং সাধারণেহি পারাজিকেহি। <span class="bld">নামমত্ত</span>ন্তি নামমেৰ।</p>
<p class="bodytext"><a name="para659"></a><span class="paranum">৬৫৯</span>. <span class="bld">এৰ</span>ন্তি ইমায পাল়িযা ৰিভজিত্বাতি সম্বন্ধো। <span class="bld">তত্থা</span>তি ‘‘উভতোঅৰস্সুতে’’তিআদিৰচনে। ‘‘উভতোঅৰস্সুতে’’তি পাঠো মূলপাঠোযেৰ, নাঞ্ঞোতি দস্সেন্তেন ৰিসেসমকত্বা ‘‘উভতোঅৰস্সুতেতি উভতো অৰস্সুতে’’তি ৰুত্তং। <span class="bld">উভতো</span>তি এত্থ <a name="M0.0143"></a> উভসরূপঞ্চ তোসদ্দস্স ছট্ঠ্যত্থে পৰত্তিঞ্চ দস্সেতুং ৰুত্তং ‘‘ভিক্খুনিযা চেৰ পুরিসস্স চা’’তি। তত্থ ভিক্খুনীপুরিসসদ্দেহি উভসরূপং দস্সেতি। ‘‘যা’’তি চ ‘‘স’’ইতি চ দ্বীহি সদ্দেহি তোপচ্চযস্স ছট্ঠ্যত্থং, উভিন্নং অৰস্সুতভাৰে সতীতি অত্থো। ভাৰপচ্চযেন ৰিনা ভাৰত্থো ঞাতব্বোতি আহ ‘‘অৰস্সুতভাৰে’’তি। <span class="bld">যথাপরিচ্ছিন্নেনা</span>তি ‘‘অধক্খকং, উব্ভজাণুমণ্ডল’’ন্তি <a name="V1.0123"></a> যেন যেন পরিচ্ছিন্নেন। <span class="bld">অত্তনো</span>তি ভিক্খুনিযা। <span class="bld">তস্স ৰা</span>তি পুরিসস্স ৰা। <span class="bld">ইধাপী</span>তি কাযপটিবদ্ধেন কাযামসনেপি।</p>
<p class="bodytext"><span class="bld">তত্রা</span>তি তেসু ভিক্খুভিক্খুনীসু। <span class="bld">ন কারেতব্বো</span> ‘‘কাযসংসগ্গং সাদিযেয্যা’’তি অৰুত্তত্তাতি অধিপ্পাযো। <span class="bld">অচোপযমানাপী</span>তি অচালযমানাপি, <span class="bld">পি</span>সদ্দো সম্ভাৰনত্থো, তেন চোপযমানা পগেৰাতি দস্সেতি। <span class="bld">এৰং পন সতী</span>তি চিত্তেনেৰ অধিৰাসযমানায সতি পন। <span class="bld">কিরিযসমুট্ঠানতা</span>তি ইমস্স সিক্খাপদস্স কিরিযসমুট্ঠানভাৰো। <span class="bld">তব্বহুলনযেনা</span>তি ‘‘ৰনচরকো (ম॰ নি॰ অট্ঠ॰ ২.২০১; ৩.১৩৩), সঙ্গামাৰচরো’’তিআদীসু (ম॰ নি॰ ২.১০৮) ৰিয তস্সং কিরিযাযং বহুলতো সমুট্ঠাননযেন। <span class="bld">সা</span>তি কিরিযসমুট্ঠানতা।</p>
<p class="bodytext"><a name="para660"></a><span class="paranum">৬৬০</span>. <span class="bld">এত্থা</span>তি উব্ভক্খকঅধোজাণুমণ্ডলেসু।</p>
<p class="bodytext"><a name="para662"></a><span class="paranum">৬৬২</span>. <span class="bld">‘‘একতো অৰস্সুতে’’</span>তি এত্থাপি তোপচ্চযো ছট্ঠ্যত্থে হোতি। সামঞ্ঞৰচনস্সাপি ৰিসেসে অৰট্ঠানতো, ৰিসেসত্থিনা চ ৰিসেসস্স অনুপযোজিতব্বতো আহ ‘‘ভিক্খুনিযা এৰা’’তি। <span class="bld">তত্রা</span>তি ‘‘একতো অৰস্সুতে’’তিআদিৰচনে। <span class="bld">‘‘তথেৰা’’</span>তিইমিনা কাযসংসগ্গরাগেন অৰস্সুতোতি অত্থং অতিদিসতি। <span class="bld">চতূসূ</span>তি মেথুনরাগ কাযসংসগ্গরাগগেহসিতপেম সুদ্ধচিত্তসঙ্খাতেসু চতূসু। <span class="bld">যত্থা</span>তি যস্মিং ঠানে।</p>
<p class="bodytext"><a name="para663"></a><span class="paranum">৬৬৩</span>. অযং পুরিসো ইতি ৰা ইত্থী ইতি ৰা অজানন্তিযা ৰাতি যোজনাতি। পঠমং।</p>
<p class="subhead">২. দুতিযপারাজিকসিক্খাপদং</p>
<p class="bodytext"><a name="para664"></a><span class="paranum">৬৬৪</span>. দুতিযে <a name="M0.0144"></a> <span class="bld">কচ্চি নো সা</span>তি এত্থ <span class="bld">নো</span>সদ্দো নুসদ্দত্থোতি আহ ‘‘কচ্চি নু সা’’তি। <span class="bld">পরিৰারৰিপত্তী</span>তি পরিজনস্স ৰিনাসনং। <span class="bld">‘‘অকিত্তী’’</span>তি এত্থ সম্মুখা নিন্দং গহেত্বা <span class="bld">‘‘অযসো’’</span>তিইমিনা পরম্মুখা নিন্দা গহেতব্বাতি দস্সেতুং ৰুত্তং ‘‘পরম্মুখগরহা ৰা’’তি।</p>
<p class="bodytext"><a name="para666"></a><span class="paranum">৬৬৬</span>. ‘‘যা পারাজিকং আপন্না’’তিইমিনা ‘‘সা ৰা’’তি এত্থ তসদ্দস্স ৰিসযং দস্সেতি। <span class="bld">চতুন্ন</span>ন্তি নিদ্ধারণত্থে চেতং সামিৰচনং, চতূসূতি অত্থো। <span class="bld">পচ্ছা</span>তি সব্বপারাজিকানং পচ্ছা। <span class="bld">ইমস্মিং ওকাসে</span>তি পঠমততিযপারাজিকানমন্তরে ঠানে। <span class="bld">ঠপিত</span>ন্তি সঙ্গীতিকারেহি নিক্খিত্তং। <span class="bld">এত্থা</span>তি ইমস্মিং সিক্খাপদে। <span class="bld">তত্রা</span>তি দুট্ঠুল্লসিক্খাপদেতি। দুতিযং।</p>
<p class="subhead">৩. ততিযপারাজিকসিক্খাপদং</p>
<p class="bodytext"><a name="para669"></a><span class="paranum">৬৬৯</span>. ততিযে <a name="V1.0124"></a> <span class="bld">অস্সা</span>তি ‘‘ধম্মেন ৰিনযেনা’’তি পদস্স। পদভাজনং ৰুত্তন্তি সম্বন্ধো। ঞত্তিসম্পদা চেৰ অনুসাৰনসম্পদা চ সত্থুসাসনং নামাতি দস্সেন্তো আহ ‘‘ঞত্তি…পে॰… সম্পদায চা’’তি। <span class="bld">সত্থুসাসনেনা</span>তি চ সত্থু আণায। <span class="bld">কম্ম</span>ন্তি উক্খেপনীযকম্মং। <span class="bld">তত্থা</span>তি সঙ্ঘে। ‘‘ৰচনং নাদিযতী’’তিআদীসু ৰিয <span class="bld">সঙ্ঘং ৰা নাদিযতী</span>তি এত্থ নাদিযনং নাম নানুৰত্তনমেৰাতি আহ ‘‘নানুৰত্ততী’’তি। <span class="bld">তত্থা</span>তি সঙ্ঘাদীসু। <span class="bld">অযং তাৰ সংৰাসো</span>তি সহ ভিক্খূ ৰসন্তি এত্থাতি <span class="bld">সংৰাসো</span>তি অত্থেন অযং এককম্মাদি সংৰাসো নাম। ‘‘সহ অযনভাৰেনা’’তিইমিনা সহ অযন্তি পৰত্তন্তীতি <span class="bld">সহাযা</span>তি ৰচনত্থং দস্সেতি। <span class="bld">তে</span>তি ভিক্খূ। <span class="bld">যেহি চা</span>তি ভিক্খূহি চ। <span class="bld">তস্সা</span>তি উক্খিত্তকস্স। <span class="bld">তেনা</span>তি উক্খিত্তকেন। <span class="bld">অত্তনো</span>তি উক্খিত্তকস্সাতি। ততিযং।</p>
<p class="subhead">৪. চতুত্থপারাজিকসিক্খাপদং</p>
<p class="bodytext"><a name="para675"></a><span class="paranum">৬৭৫</span>. চতুত্থে মেথুনরাগেন অৰস্সুতা নাধিপ্পেতা, কাযসংসগ্গরাগেন অৰস্সুতাৰাধিপ্পেতাতি আহ ‘‘কাযসংসগ্গরাগেন অৰস্সুতা’’তি <a name="M0.0145"></a>। ‘‘পুরিসপুগ্গলস্সা’’তিপদং ন হত্থসদ্দেন সম্বন্ধিতব্বং, গহণসদ্দেনেৰ সম্বন্ধিতব্বন্তি দস্সেন্তো আহ ‘‘যং পুরিসপুগ্গলেনা’’তিআদি। <span class="bld">ত</span>ন্তি গহণং, ‘‘হত্থগ্গহণ’’ন্তি ৰুত্তৰচনং উপলক্খণমত্তমেৰাতি আহ ‘‘অঞ্ঞম্পী’’তিআদি। তত্থ <span class="bld">‘‘অঞ্ঞম্পী’’</span>তি হত্থগহণতো ইতরম্পি। <span class="bld">অপারাজিকক্খেত্তে</span>তি উব্ভক্খকে অধোজাণুমণ্ডলে। <span class="bld">অস্সা</span>তি ‘‘হত্থগ্গহণ’’ন্তিপদস্স। <span class="bld">এত্থা</span>তি ‘‘অসদ্ধম্মস্স পটিসেৰনত্থাযা’’তিপদে। <span class="bld">কাযসংসগ্গো</span>তি কাযসংসগ্গো এৰ। তেন ৰুত্তং ‘‘ন মেথুনধম্মো’’তি। <span class="bld">হী</span>তি সচ্চং, যস্মা ৰা। <span class="bld">এত্থা</span>তি কাযসংসগ্গগহণে। <span class="bld">সাধক</span>ন্তি ঞাপকং।</p>
<p class="bodytext"><span class="bld">তিস্সিত্থিযো</span>তি ভুম্মত্থে চেতং উপযোগৰচনং। তীসু ইত্থীসূতি হি অত্থো, তিস্সো ইত্থিযো উপগন্ত্বাতি ৰা যোজেতব্বো। এসেৰ নযো পরতোপি। যং মেথুনং অত্থি, তং ন সেৰেতি যোজনা। <span class="bld">ন সেৰে</span>তি চ ন সেৰতি। তিকারস্স হি একারো। <span class="bld">তযো পুরিসে</span>তি তীসু পুরিসেসু, তে ৰা উপগন্ত্বা। <span class="bld">তযো চ অনরিযপণ্ডকে</span>তি তীসু অনরিযসঙ্খাতেসু উভতোব্যঞ্জনকেসু চ পণ্ডকেসু চ, তে ৰা উপগন্ত্বাতি যোজনা। <span class="bld">ন চাচরে মেথুনং ব্যঞ্জনস্মি</span>ন্তি অত্তনো নিমিত্তস্মিং মেথুনং ন চ আচরতি। ইদং অনুলোমপারাজিকং সন্ধায ৰুত্তং। <span class="bld">ছেজ্জং সিযা মেথুনধম্মপচ্চযা</span>তি <a name="V1.0125"></a> মেথুনধম্মকারণা ছেজ্জং সিযা, পারাজিকং ভৰেয্যাতি অত্থো। <span class="bld">কুসলেহী</span>তি পঞ্হাৰিসজ্জনে ছেকেহি, ছেককামেহি ৰা। অযং পঞ্হো অট্ঠৰত্থুকং সন্ধায ৰুত্তো।</p>
<p class="bodytext">পঞ্হাৰিসজ্জনত্থায চিন্তেন্তানং সেদমোচনকারণত্তা <span class="bld">‘‘সেদমোচনগাথা’’</span>তি ৰুত্তা। <span class="bld">ৰিরুজ্ঝতী</span>তি ‘‘ন মেথুনধম্মো’’তি ৰচনেন ‘‘ছেজ্জং সিযা মেথুনধম্মপচ্চযা’’তি ৰচনং ৰিরুজ্ঝতি, ন সমেতীতি অত্থো। ইতি চে ৰদেয্য, ন ৰিরুজ্ঝতি। কস্মা? মেথুনধম্মস্স পুব্বভাগত্তাতি যোজনা। ইমিনা মেথুনধম্মস্স পুব্বভাগভূতো কাযসংসগ্গোৰ উপচারেন তত্থ মেথুনধম্মসদ্দেন ৰুত্তো, ন দ্বযংদ্বযসমাপত্তীতি দীপেতি। <span class="bld">হি</span>সদ্দো ৰিত্থারজোতকো। পরিৰারেযেৰ ৰুত্তানীতি সম্বন্ধো। <span class="bld">ৰণ্ণাৰণ্ণো</span>তি সুক্কৰিসট্ঠি। <span class="bld">ধনমনুপ্পাদান</span>ন্তি সঞ্চরিত্তং <a name="M0.0146"></a>। <span class="bld">‘‘ইমিনা পরিযাযেনা’’</span>তি ইমিনা লেসেন সমীপূপচারেনাতি অত্থো। <span class="bld">এতেনুপাযেনা</span>তি ‘‘হত্থগ্গহণং সাদিযেয্যা’’তিপদে ৰুত্তউপাযেন। <span class="bld">সব্বপদেসূ</span>তি সব্বেসু ‘‘সঙ্ঘাটিকণ্ণগ্গহণং সাদিযেয্যা’’তিআদীসু পদেসু। <span class="bld">অপি চা</span>তি একংসেন, ৰিসেসং ৰক্খামীতি অধিপ্পাযো। ‘‘এৰংনামকং ঠান’’ন্তি ইমিনা ‘‘ইত্থংনামং ইমস্স ঠানস্সা’’তি ৰচনত্থং দীপেতি।</p>
<p class="bodytext"><a name="para676"></a><span class="paranum">৬৭৬</span>. <span class="bld">একন্তরিকায ৰা</span>তি এত্থ ৰাসদ্দেন দ্বন্তরিকাদীনিপি সঙ্গয্হন্তি। <span class="bld">যেন তেনা</span>তি যেন ৰা তেন ৰা। দ্বিতিচতুপ্পঞ্চছৰত্থূনি পেয্যালৰসেন ৰা ৰাসদ্দেন ৰা গহেতব্বানি। <span class="bld">অপি চা</span>তি কিঞ্চ ভিয্যো, ৰত্তব্বৰিসেসং ৰক্খামীতি অধিপ্পাযো। <span class="bld">এত্থা</span>তি ‘‘আপত্তিযো দেসেত্বা’’তি ৰচনে। <span class="bld">হী</span>তি সচ্চং। <span class="bld">ৰুত্ত</span>ন্তি পরিৰারে ৰুত্তং। <span class="bld">তত্রা</span>তি পুরিমৰচনাপেক্খং। দেসিতা আপত্তি গণনূপিকাতি যোজনা। <span class="bld">একং</span> ৰত্থুং আপন্না <span class="bld">যা</span> ভিক্খুনীতি যোজনা। <span class="bld">ধুরনিক্খেপং কত্বা</span>তি ‘‘ইমঞ্চ ৰত্থুং, অঞ্ঞম্পি চ ৰত্থুং নাপজ্জিস্সামী’’তি ধুরনিক্খেপং কত্বা। যা পন সউস্সাহাৰ দেসেতীতি যোজনাতি। চতুত্থং।</p>
<p class="bodytext"><span class="bld">সাধারণা</span>তি ভিক্খুনীহি সাধারণা। <span class="bld">এত্থা</span>তি ‘‘উদ্দিট্ঠা খো অয্যাযো’’তিআদিৰচনে।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">ভিক্খুনিৰিভঙ্গে পারাজিককণ্ডৰণ্ণনায যোজনা সমত্তা।</p>
<p class="title">২. সঙ্ঘাদিসেসকণ্ডং</p>
<p class="subhead">১. পঠমসঙ্ঘাদিসেসসিক্খাপদ-অত্থযোজনা</p>
<p class="bodytext"><span class="bld">পারাজিকানন্তরস্সা</span>তি <a name="V1.0126"></a> পারাজিকানং অনন্তরে ঠপিতস্স, সঙ্গীতস্স ৰা, সঙ্ঘাদিসেসকণ্ডস্সাতি সম্বন্ধো। <span class="bld">অযং</span> ঈদিসা <span class="bld">অনুত্তানত্থৰণ্ণনা</span> অনুত্তানানং পদানং অত্থস্স ৰণ্ণনা <span class="bld">দানি</span> ইমস্মিংকালে ভৰিস্সতীতি যোজনা।</p>
<p class="bodytext"><a name="para678"></a><span class="paranum">৬৭৮</span>. পঠমে <a name="M0.0147"></a> উদকং ৰসিতং অচ্ছাদনং অনেন কতন্তি <span class="bld">উদোসিতো</span>তি ৰচনত্থেন ভণ্ডসালা উদোসিতং নামাতি দস্সেন্তো আহ ‘‘উদোসিতন্তি ভণ্ডসালা’’তি। এত্থ হি <span class="bld">উদ</span>সদ্দো উদকপরিযাযো। সংযোগো ন য্দ্ত্তোযেৰ। <span class="bld">ভণ্ডসালা</span>তি যানাদীনং ভণ্ডানং ঠপনসালা। <span class="bld">অচ্চাৰদথা</span>তি এত্থ অতীত্যূপসগ্গো অতিক্কমনত্থো, আত্যূপসগ্গো ধাত্বত্থানুৰত্তকোতি আহ ‘‘অতিক্কমিত্বা ৰদথা’’তি।</p>
<p class="bodytext"><a name="para679"></a><span class="paranum">৬৭৯</span>. উস্সযৰসেন ৰদনং <span class="bld">উস্সযৰাদো,</span> সোযেৰ <span class="bld">উস্সযৰাদিকা</span>তি দস্সেন্তো আহ ‘‘উস্সযৰাদিকা’’তিআদি। ‘‘মানুস্সযৰসেন কোধুস্সযৰসেনা’’তি ইমিনা উস্সযভেদং দস্সেতি। <span class="bld">সা</span>তি উস্সযৰাদিকা। <span class="bld">অত্থতো</span>তি সরূপতো। <span class="bld">এত্থা</span>তি পদভাজনে। অড্ডনং অভিযুঞ্জনং <span class="bld">অড্ডো</span>তি কত্বা দ্বিন্নং জনানং অড্ডো ৰোহারিকানং ৰিনিচ্ছযকারণং হোতি, তস্মা ৰুত্তং ‘‘অড্ডোতি ৰোহারিকৰিনিচ্ছযো ৰুচ্চতী’’তি, মুদ্ধজততিযক্খরোযেৰ। <span class="bld">য</span>ন্তি অড্ডং। <span class="bld">যত্থা</span>তি যস্মিং কিস্মিংচি ঠানে। দ্বিন্নং অড্ডকারকানং ৰোহারং জানন্তীতি <span class="bld">ৰোহারিকা,</span> অক্খদস্সা, তেসং। <span class="bld">দ্বীসু জনেসূ</span>তি অড্ডকারকেসু জনেসু দ্বীসু। <span class="bld">যো কোচী</span>তি অড্ডকারকো ৰা অঞ্ঞো ৰা যো কোচি।</p>
<p class="bodytext"><span class="bld">এত্থা</span>তি ‘‘একস্স আরোচেতী’’তিআদিৰচনে। <span class="bld">যত্থ কত্থচী</span>তি যংকিঞ্চি ঠানং আগতেপীতি সম্বন্ধো। <span class="bld">অথা</span>তি পচ্ছা। <span class="bld">সা</span>তি ভিক্খুনী। <span class="bld">সো</span>তি উপাসকো।</p>
<p class="bodytext">‘‘কপ্পিযকারকেনা’’তিপদং ‘‘কথাপেতী’’তিপদে কারিতকম্মং। <span class="bld">তত্থা</span>তি কপ্পিযকারকইতরেসু <a name="V1.0127"></a>। ৰোহারিকেহি কতেতি সম্বন্ধো। <span class="bld">গতিগত</span>ন্তি চিরকালপত্তং। <span class="bld">সুতপুব্ব</span>ন্তি পুব্বে সুতং। <span class="bld">অথা</span>তি সুতপুব্বত্তা এৰ। <span class="bld">তে</span>তি ৰোহারিকা, দেন্তীতি সম্বন্ধো।</p>
<p class="bodytext"><span class="bld">পঠম</span>ন্তি সমনুভাসনতো পুব্বং। <span class="bld">আপত্তী</span>তি আপজ্জনং। <span class="bld">এতস্সা</span>তি সঙ্ঘাদিসেসস্স। <span class="bld">অযং হী</span>তি অযং এৰ, ৰক্খমানো এৰাতি অত্থো। <span class="bld">এত্থা</span>তি পদভাজনে। <span class="bld">সহ ৰত্থুজ্ঝাচারা</span>তি ৰত্থুজ্ঝাচারেন সহ, ৰাক্যমেৰ, ন সমাসো। <span class="bld">ৰত্থুজ্ঝাচারা</span>তি করণত্থে নিস্সক্কৰচনং দট্ঠব্বং <a name="M0.0148"></a>। তেন ৰুত্তং ‘‘সহ ৰত্থুজ্ঝাচারেনা’’তি। <span class="bld">ভিক্খুনি</span>ন্তি আপত্তিমাপন্নং ভিক্খুনিং। <span class="bld">সঙ্ঘতো</span>তি ভিক্খুনিসঙ্ঘম্হা। অনীযসদ্দো হেতুকত্তাভিধাযকোতি আহ ‘‘নিস্সারেতীতি নিস্সারণীযো’’তি। ভিক্খুনিসঙ্ঘতো নিস্সরতি, নিস্সারিযতি ৰা অনেনাতি <span class="bld">নিস্সারণীযো</span>তি করণত্থোপি যুত্তোযেৰ। <span class="bld">তত্থা</span>তি পদভাজনে। <span class="bld">য</span>ন্তি সঙ্ঘাদিসেসং। <span class="bld">সো</span>তি সঙ্ঘাদিসেসো। পদভাজনস্স অত্থো কারণোপচারেন দট্ঠব্বো। <span class="bld">হী</span>তি সচ্চং। <span class="bld">কেনচী</span>তি পুগ্গলেন, ন নিস্সারীযতীতি সম্বন্ধো। তেন ধম্মেন করণভূতেন, হেতুভূতেন ৰা। <span class="bld">সো</span>তি ধম্মো।</p>
<p class="bodytext">অড্ডকারকমনুস্সেহি ৰুচ্চমানাতি যোজনা। <span class="bld">সয</span>ন্তি সামং। <span class="bld">ততো</span>তি গমনতো, পরন্তি সম্বন্ধো। ভিক্খুনিযা ৰা কতং আরোচেতূতি যোজনা।</p>
<p class="bodytext"><span class="bld">ধম্মিক</span>ন্তি ধম্মেন সভাৰেন যুত্তং। <span class="bld">যথা</span>তি যেনাকারেন। <span class="bld">ত</span>ন্তি আকারং। <span class="bld">তত্থা</span>তি ‘‘অনোদিস্স আচিক্খতী’’তি ৰচনে।</p>
<p class="bodytext"><span class="bld">ধুত্তাদযো</span>তি আদিসদ্দেন চোরাদযো সঙ্গণ্হাতি। <span class="bld">সা</span>তি আচিক্খনা। <span class="bld">ত</span>ন্তি আচিক্খনং। <span class="bld">তেস</span>ন্তি গামদারকাদীনং। <span class="bld">দণ্ড</span>ন্তি ধনদণ্ডং। <span class="bld">গীৰা হোতী</span>তি ইণং হোতি। অধিপ্পাযে সতিপীতি যোজনা। <span class="bld">তস্সা</span>তি অনাচারং চরন্তস্স।</p>
<p class="bodytext"><span class="bld">কেৰলং হী</span>তি কেৰলমেৰ। <span class="bld">ত</span>ন্তি রক্খং। <span class="bld">কারকে</span>তি অনাচারস্স কারকে। <span class="bld">তেস+?</span>ন্তি কারকানং।</p>
<p class="bodytext"><span class="bld">তেস</span>ন্তি হরন্তানং। ‘‘অনত্থকামতাযা’’তি ইমিনা ভযাদিনা ৰুত্তে নত্থি দোসোতি দস্সেতি। <span class="bld">হী</span>তি লদ্ধদোসজোতকো। <span class="bld">অত্তনো ৰচনকরং…পে॰… ৰত্তুং ৰট্টতী</span>তি অত্তনো ৰচনং আদিযিস্সতীতি ৰুত্তে ৰচনং অনাদিযিত্বা দণ্ডে গহিতেপি নত্থি দোসো দণ্ডগহণস্স পটিক্খিত্তত্তা। <span class="bld">দাসদাসীৰাপিআদীন</span>ন্তি আদিসদ্দেন খেত্তাদযো সঙ্গয্হন্তি।</p>
<p class="bodytext"><span class="bld">ৰুত্তনযেনেৰা</span>তি <a name="V1.0128"></a> অতীতং আরব্ভ আচিক্খনে ৰুত্তনযেন এৰ। ‘‘আযতিং অকরণত্থাযা’’তি ইমিনা অনাগতং আরব্ভ ওদিস্স আচিক্খনং <a name="M0.0149"></a> দস্সেতি। ‘‘কেন এৰং কত’’ন্তি পুচ্ছায অতীতে কতপুব্বং পুচ্ছতি। <span class="bld">সাপী</span>তি পিসদ্দো ৰুত্তসম্পিণ্ডনত্থো। <span class="bld">হী</span>তি সচ্চং, যস্মা ৰা।</p>
<p class="bodytext">ৰোহারিকা দণ্ডেন্তীতি সম্বন্ধো। <span class="bld">দণ্ডেন্তী</span>তি ৰধদণ্ডেন চ ধনদণ্ডেন চ আণং করোন্তি।</p>
<p class="bodytext"><span class="bld">যো চায</span>ন্তি যো চ অযং। ভিক্খুনীনং যো অযং নযো ৰুত্তো, এসেৰ নযো ভিক্খূনম্পি নযোতি যোজনা। ‘‘এসেৰ নযো’’তি ৰুত্তৰচনমেৰ ৰিত্থারেন্তো আহ ‘‘ভিক্খুনোপি হী’’তিআদি। ‘‘তথা’’তিইমিনা ‘‘ওদিস্সা’’তিপদং অতিদিসতি। <span class="bld">তে চা</span>তি তে চ ৰোহারিকা। <span class="bld">হী</span>তি সচ্চং, যস্মা ৰাতি। পঠমং।</p>
<p class="subhead">২. দুতিযসঙ্ঘাদিসেসসিক্খাপদং</p>
<p class="bodytext"><a name="para682"></a><span class="paranum">৬৮২</span>. দুতিযে ৰরিতব্বং ইচ্ছিতব্বন্তি <span class="bld">ৰরং,</span> তমেৰ ভণ্ডন্তি <span class="bld">ৰরভণ্ড</span>ন্তি দস্সেন্তো আহ ‘‘মহগ্ঘভণ্ড’’ন্তি। ‘‘মুত্তা’’তিআদিনা তস্স সরূপং দস্সেতি।</p>
<p class="bodytext"><a name="para683"></a><span class="paranum">৬৮৩</span>. আপুব্বো লোকসদ্দো অভিমুখং লোকনত্থো হোতি, উপুব্বো উদ্ধং লোকনত্থো, ওপুব্বো অধো লোকনত্থো, ৰিপুব্বো ইতো চিতো চ ৰীতিহরণলোকনত্থো, অপপুব্বো আপুচ্ছনত্থো। ইধ পন অপপুব্বত্তা আপুচ্ছনত্থোতি আহ ‘‘অনাপুচ্ছিত্বা’’তি। মল্লগণ ভটিপুত্ত গণাদিকন্তিআদীসু <span class="bld">মল্লগণো</span> নাম নারাযনভত্তিকো গণো। <span class="bld">ভটিপুত্তগণো</span> নাম কুমারভত্তিকো গণো। আদিসদ্দেন অঞ্ঞম্পি গামনিগমে অনুসাসিতুং সমত্থং গণং সঙ্গণ্হাতি। অথ ৰা <span class="bld">মল্লগণো</span>তি মল্লরাজূনং গণো। তে হি গণং কত্বা কুসিনারাযং রজ্জং অনুসাসন্তি, তে সন্ধায ৰুত্তং ‘‘মল্লগণো’’তি। <span class="bld">ভটিপুত্তগণো</span>তি লিচ্ছৰিগণো পরিযাযন্তরেন ৰুত্তো। লিচ্ছৰিরাজূনঞ্হি পুব্বরাজানো ভটিনামকস্স জটিলস্স পুত্তা হোন্তি, তেসং ৰংসে পৰত্তা এতরহি লিচ্ছৰিরাজানোপি ভটিপুত্তাতি ৰুচ্চন্তি। জটিলো পন বারাণসিরঞ্ঞো পুত্তে নদিসোতেন ৰুয্হমানে নদিতো উদ্ধরিত্বা অত্তনো <a name="M0.0150"></a> অস্সমে পুত্তং কত্বা ভরণত্তা পোসনত্তা <span class="bld">ভটী</span>তি ৰুচ্চতি, তস্স পুত্তত্তা লিচ্ছৰিগণো <span class="bld">ভটিপুত্তো</span>তি ৰুচ্চতি। তেপি গণং কত্বা ৰেসালিযং রজ্জং অনুসাসন্তি, তং সন্ধায ৰুত্তং ‘‘ভটিপুত্তগণো’’তি। <span class="bld">ধম্মগণো</span> নাম সাসনধম্মভত্তিকো <a name="V1.0129"></a> গণো। <span class="bld">গন্ধিকসেণী</span>তি গন্ধকারানং সমজাতিকানং সিপ্পিকানং গণো। <span class="bld">দুস্সিকসেণী</span>তি দুস্সকারানং সমজাতিকানং পেসকারানং গণো। আদিসদ্দেন তচ্ছকসেণিরজকসেণিআদযো সঙ্গয্হন্তি। <span class="bld">যত্থ যত্থা</span>তি যস্মিং যস্মিং ঠানে। <span class="bld">হী</span>তি সচ্চং। <span class="bld">তে এৰা</span>তি গণাদযো এৰ। পুন <span class="bld">তে</span>তি গণাদযো। <span class="bld">ইদ</span>ন্তি ‘‘গণং ৰা’’তিআদিৰচনং। <span class="bld">এত্থা</span>তি রাজাদীসু। সঙ্ঘাপুচ্ছনমেৰ পধানকারণন্তি আহ ‘‘ভিক্খুনিসঙ্ঘো আপুচ্ছিতব্বোৰা’’তি। <span class="bld">কপ্পগতিক</span>ন্তি কপ্পং গচ্ছতীতি কপ্পগতা, সা এৰ কপ্পগতিকা, তং।</p>
<p class="bodytext">কেনচি করণীযেন খণ্ডসীমং অগন্ত্বা কেনচি করণীযেন ভিক্খুনীসু পক্কন্তাসূতি যোজনা। <span class="bld">নিস্সিতকপরিসাযা</span>তি অন্তেৰাসিকপরিসায। <span class="bld">ৰুট্ঠাপেন্তিযা</span>তি উপসম্পাদেন্তিযাতি। দুতিযং।</p>
<p class="subhead">৩. ততিযসঙ্ঘাদিসেসসিক্খাপদং</p>
<p class="bodytext"><a name="para692"></a><span class="paranum">৬৯২</span>. ততিযে দুতিযেন পাদেন অতিক্কন্তমত্তেতি সম্বন্ধো। পরিক্খেপারহট্ঠানং নাম ঘরূপচারতো পঠমলেড্ডুপাতো। সঙ্খেপতো ৰুত্তমত্থং ৰিত্থারতো দস্সেন্তো আহ <span class="bld">‘‘অপি চেত্থা’’</span>তিআদি। <span class="bld">এত্থা</span>তি ইমস্মিং সিক্খাপদে। <span class="bld">উপচারে ৰা</span>তি অপরিক্খিত্তস্স গামস্স পরিক্খেপারহট্ঠানে ৰা। <span class="bld">ততো</span>তি গামন্তরতো, খণ্ডপাকারেন ৰা ৰতিছিদ্দেন ৰা পৰিসিতুন্তি সম্বন্ধো।</p>
<p class="bodytext">সম্বদ্ধা ৰতি এতেসন্তি <span class="bld">সম্বদ্ধৰতিকা,</span> দ্বে গামা। <span class="bld">ৰিহার</span>ন্তি ভিক্খুনিৰিহারং। <span class="bld">ততো পন গামতো</span>তি ততো ইতরগামতো পন, নিক্খন্তায ভিক্খুনিযা ঠাতব্বন্তি সম্বন্ধো। <span class="bld">উস্সারণা ৰা</span>তি মনুস্সানং উস্সারণা ৰা।</p>
<p class="bodytext"><span class="bld">জনা</span>তি <a name="M0.0151"></a> গামভোজকা জনা। <span class="bld">একং গাম</span>ন্তি যংকিঞ্চি ইচ্ছিতং একং গামং। <span class="bld">ততো</span>তি গামতো। ‘‘কস্মা’’তি ইমায পুচ্ছায ‘‘ৰিহরতো একং গামং গন্তুং ৰট্টতী’’তি ৰচনস্স কারণং পুচ্ছতি। ‘‘ৰিহারস্স চতুগামসাধারণত্তা’’তিইমিনা ৰিসজ্জনেন তং পুচ্ছং ৰিসজ্জেতি।</p>
<p class="bodytext"><span class="bld">যত্থা</span>তি যস্সং নদিযং। উত্তরন্তিযা একদ্বঙ্গুলমত্তম্পি অন্তরৰাসকো তেমিযতি, সা নদী নামাতি যোজনা। যথা নিৰসিযমানায তিমণ্ডলপটিচ্ছাদনং হোতি, এৰং নিৰত্থাযাতি যোজনা <a name="V1.0130"></a>। ভিক্খুনিযা উত্তরন্তিযা অন্তরৰাসকোতি সম্বন্ধো। <span class="bld">যত্থ কত্থচী</span>তি যস্মিং কিস্মিংচি ঠানে। ‘‘সেতুনা গচ্ছতি, অনাপত্তী’’তিইমিনা পদসা উত্তরন্তিযা এৰ আপত্তীতি দস্সেতি। <span class="bld">উত্তরণকালে</span>তি নদিতো উত্তরণকালে। <span class="bld">আকাসগমন</span>ন্তি ইদ্ধিযা গমনং। আদিসদ্দেন হত্থিপিট্ঠিআদযো সঙ্গণ্হাতি। <span class="bld">অক্কমন্তিযা</span>তি অতিক্কমন্তিযা। <span class="bld">এত্থা</span>তি দ্বীসু তীসু ভিক্খুনীসু। <span class="bld">ওরিমতীরমেৰা</span>তি অপারতীরমেৰ। <span class="bld">তমেৰ তীর</span>ন্তি ওরিমতীরমেৰ। <span class="bld">পচ্চুত্তরতী</span>তি পটিনিৰত্তিত্বা উত্তরতি।</p>
<p class="bodytext">কুরুমানা ভিক্খুনী করোতীতি যোজনা। <span class="bld">অস্সা</span>তি ভিক্খুনিযা অজানন্তিযা এৰ চাতি সম্বন্ধো, অনাদরে চেতং সামিৰচনং। <span class="bld">অথ পনা</span>তি অথসদ্দো যদিপরিযাযো, কিরিযাপদেন যোজেতব্বো। অথ অচ্ছতি, অথ ন ওতরতীতি অত্থো। <span class="bld">অচ্ছতী</span>তি ৰসতি। <span class="bld">হী</span>তি সচ্চং। <span class="bld">ইধা</span>তি ‘‘একা ৰা রত্তিং ৰিপ্পৰসেয্যা’’তিপদে।</p>
<p class="bodytext"><span class="bld">এৰং ৰুত্তলক্খণমেৰা</span>তি এৰং অভিধম্মপরিযাযেন ৰুত্তলক্খণমেৰ। <span class="bld">তং পনেত</span>ন্তি তং পন অরঞ্ঞং। <span class="bld">তেনেৰা</span>তি আপন্নহেতুনা এৰ। <span class="bld">অট্ঠকথায</span>ন্তি মহাঅট্ঠকথাযং। ভিক্খুনীসু পৰিসন্তীসূতি সম্বন্ধো, নিদ্ধারণত্থে চেতং ভুম্মৰচনং। <span class="bld">এত্থা</span>তি দস্সনূপচারসৰনূপচারেসু। যত্থ ওকাসে ঠিতং দুতিযিকা পস্সতি, সো ওকাসো <span class="bld">দস্সনূপচারো নামা</span>তি যোজনা। <span class="bld">সাণিপাকারন্তরিকাপী</span>তি সাণিপাকারেন ব্যৰহিকাপি। যত্থ ওকাসে ঠিতা…পে॰… সদ্দং সুণাতি, সো ওকাসো <span class="bld">সৰনূপচারো</span> নামাতি যোজনা। <span class="bld">মগ্গমূল়্হসদ্দেনা</span>তি মগ্গে মূল়্হানং সদ্দেন। <span class="bld">ধম্মস্সৰনারোচনসদ্দেনা</span>তি ধম্মস্সৰনত্থায আরোচনানং সদ্দেন। মগ্গমূল়্হসদ্দেন সদ্দাযন্তিযা সদ্দং সুণাতি ৰিয <a name="M0.0152"></a> চ ধম্মস্সৰনারোচনসদ্দেন সদ্দাযন্তিযা সদ্দং সুণাতি ৰিয চ ‘‘অয্যে’’তি সদ্দাযন্তিযা সদ্দং সুণাতীতি যোজনা। <span class="bld">সদ্দাযন্তিযা</span>তি সদ্দং করোন্তিযা। নামধাতু হেসা। <span class="bld">এৰরূপে</span>তি ‘‘মগ্গমূল়্হসদ্দেন ৰিযা’’তিআদিনা ৰুত্তে এৰরূপে।</p>
<p class="bodytext"><span class="bld">তিত্থাযতনং সঙ্কন্তা ৰা</span>তি তিত্থীনং ৰাসট্ঠানং সঙ্কন্তা ৰা। ইমিনা <span class="bld">‘‘পক্খসঙ্কন্তা’’</span>তি এত্থ পক্খসদ্দস্স পটিপক্খৰাচকত্তা তেন সাসনপটিপক্খা তিত্থিযা এৰ গহেতব্বাতি দস্সেতি। <span class="bld">তিত্থিযা</span> হি সাসনস্স পটিপক্খা হোন্তীতি। ততিযং।</p>
<p class="subhead">৪. চতুত্থসঙ্ঘাদিসেসসিক্খাপদং</p>
<p class="bodytext"><a name="para694"></a><span class="paranum">৬৯৪</span>. চতুত্থে পাদস্স ঠপনকং পীঠং <span class="bld">পাদপীঠং</span>। পাদস্স ঠপনকা কথলিকা <span class="bld">পাদকথলিকা</span>তি <a name="V1.0131"></a> দস্সেন্তো আহ ‘‘পাদপীঠং নামা’’তিআদি। <span class="bld">অনঞ্ঞাযা</span>তি এত্থ যকারো ত্বাপচ্চযস্স কারিযোতি আহ ‘‘অজানিত্বা’’তি। <span class="bld">নেত্থারৰত্তে</span>তি উক্খেপনীযকম্মতো নিত্থরণকারণে ৰত্তে। ‘‘ৰত্তমান’’ন্তিইমিনা ‘‘ৰত্তন্তি’’ন্তি এত্থ অন্তপচ্চযং নযেন দস্সেতীতি। চতুত্থং।</p>
<p class="subhead">৫. পঞ্চমসঙ্ঘাদিসেসসিক্খাপদং</p>
<p class="bodytext"><a name="para701"></a><span class="paranum">৭০১</span>. পঞ্চমে <span class="bld">‘‘একতো অৰস্সুতে’’</span>তি এত্থ হেট্ঠা ৰুত্তনযেন ‘‘একতো’’তি সামঞ্ঞতো ৰুত্তেপি ভিক্খুনিযা এৰ গহেতব্বভাৰঞ্চ তোপচ্চযস্স ছট্ঠুত্থে পৰত্তভাৰঞ্চ অৰস্সুভপদে ভাৰত্থঞ্চ দস্সেতুং ৰুত্তং ‘‘ভিক্খুনিযা অৰস্সুতভাৰো দট্ঠব্বো’’তি। <span class="bld">এত</span>ন্তি ‘‘ভিক্খুনিযা অৰস্সুতভাৰো’’তি ৰচনং। <span class="bld">ত</span>ন্তি অৰচনং। <span class="bld">পাল়িযা</span>তি ইমায সিক্খাপদপাল়িযাতি। পঞ্চমং।</p>
<p class="subhead">৬. ছট্ঠসঙ্ঘাদিসেসসিক্খাপদং</p>
<p class="bodytext"><a name="para705"></a><span class="paranum">৭০৫</span>. ছট্ঠে <span class="bld">যতো ত্ব</span>ন্তি এত্থ কারণত্থে তোপচ্চযোতি আহ <span class="bld">‘‘যস্মা’’</span>তি। <span class="bld">কস্সা হোন্তী</span>তি উয্যোজিকাউয্যোজিতাসু কস্সা ভিক্খুনিযা হোন্তীতি যোজনা। <span class="bld">ন</span> <a name="M0.0153"></a> <span class="bld">দেতী</span>তি উয্যোজিকা উয্যোজিতায ন দেতি। <span class="bld">ন পটিগ্গণ্হাতী</span>তি উয্যোজিতা উয্যোজিকায হত্থতো ন পটিগ্গণ্হাতি। <span class="bld">পটিগ্গহো তেন ন ৰিজ্জতী</span>তি তেনেৰ কারণেন উয্যোজিকায হত্থতো উয্যোজিতায পটিগ্গহো ন ৰিজ্জতি। <span class="bld">আপজ্জতি গরুকং, ন লহুক</span>ন্তি এৰং সন্তেপি উয্যোজিকা গরুকমেৰ সঙ্ঘাদিসেসাপত্তিং আপজ্জতি, ন লহুকং। <span class="bld">তঞ্চা</span>তি তং আপজ্জনঞ্চ। <span class="bld">পরিভোগপচ্চযা</span>তি উয্যোজিকায পরিভোগসঙ্খাতা কারণাতি অযং গাথাযত্থো।</p>
<p class="bodytext"><span class="bld">ইতরিস্সা পনা</span>তি উয্যোজিতায পন ভিক্খুনিযা। <span class="bld">পঠমসিক্খাপদে</span>তি পঞ্চমসিক্খাপদে। পঞ্চমসিক্খাপদঞ্হি ইমিনা সিক্খাপদেন যুগল়ভাৰেন সদিসত্তা ইমং উপাদায পঠমন্তি ৰুত্তন্তি। ছট্ঠং।</p>
<p class="subhead">৭. সত্তমসঙ্ঘাদিসেসসিক্খাপদং</p>
<p class="bodytext"><a name="para709"></a><span class="paranum">৭০৯</span>. সত্তমে <a name="V1.0132"></a> <span class="bld">যাৰততিযকপদত্থো</span>তি ‘‘যাৰততিযক’’ন্তি উচ্চারিতস্স পদস্স অত্থো ৰেদিতব্বোতি সম্বন্ধোতি। সত্তমং।</p>
<p class="subhead">৮. অট্ঠমসঙ্ঘাদিসেসসিক্খাপদং</p>
<p class="bodytext"><a name="para715"></a><span class="paranum">৭১৫</span>. অট্ঠমে <span class="bld">কিস্মিংচিদেৰ অধিকরণে</span>তি নিদ্ধারণীযস্স নিদ্ধারণসমুদাযেন অৰিনাভাৰতো আহ ‘‘চতুন্ন’’ন্তি। কস্মা পন নিদ্ধারণসমুদাযনিদ্ধারণীযভাৰেন ৰুত্তং, ননু পদভাজনে চত্তারিপি অধিকরণানি ৰুত্তানীতি আহ ‘‘পদভাজনে পনা’’তিআদীতি। অট্ঠমং।</p>
<p class="subhead">৯. নৰমসঙ্ঘাদিসেসসিক্খাপদং</p>
<p class="bodytext"><a name="para723"></a><span class="paranum">৭২৩</span>. নৰমে <span class="bld">সংসট্ঠ</span>সদ্দো মিস্সপরিযাযোতি আহ ‘‘মিস্সীভূতা’’তি। ‘‘অননুলোমেনা’’তিইমিনা <span class="bld">‘‘অননুলোমিকেনা’’</span>তি এত্থ ইকসদ্দো স্বত্থোতি দস্সেতি। কোট্টনঞ্চ পচনঞ্চ গন্ধপিসনঞ্চ মালাগন্থনঞ্চ। আদিসদ্দেন অঞ্ঞেপি অননুলোমিকে কাযিকে সঙ্গণ্হাতি। সাসনাহরণঞ্চ পটিসাসনহরণঞ্চ সঞ্চরিত্তঞ্চ। আদিসদ্দেন অঞ্ঞেপি অননুলোমিকে ৰাচসিকে সঙ্গণ্হাতি। <span class="bld">এতাস</span>ন্তি ভিক্খুনীনং। <span class="bld">সিলোকো</span>তি যসোতি। নৰমং।</p>
<p class="subhead">১০. দসমসঙ্ঘাদিসেসসিক্খাপদং</p>
<p class="bodytext"><a name="para727"></a><span class="paranum">৭২৭</span>. দসমে <a name="M0.0154"></a> <span class="bld">এৰাচারা</span>তি এত্থ নিগ্গহিতলোপৰসেন সন্ধীতি আহ ‘‘এৰংআচারা’’তি। ‘‘যাদিসো’’তিআদিনা এৰংসদ্দস্স নিদস্সনাদীসু (অভিধানপ্পদীপিকাযং ১১৮৬ গাথাযং) একাদসসু অত্থেসু উপমত্থং দস্সেতি। <span class="bld">সব্বত্থা</span>তি ‘‘এৰংসদ্দা এৰংসিলোকা’’তি সব্বেসু পদেসু। <span class="bld">উঞ্ঞাযা</span>তি এত্থ ওকারৰিপরীতো উকারোতি আহ ‘‘অৰঞ্ঞাযা’’তি। ‘‘নীচং কত্বা জাননাযা’’তি ইমিনা অৰসদ্দো নীচত্থো, ঞাধাতু অৰবোধনত্থোতি দস্সেতি। ‘‘পরিভৰঞ্ঞাযা’’তি ৰত্তব্বে উত্তরপদলোপৰসেন <span class="bld">‘‘পরিভৰেনা’’</span>তি ৰুত্তন্তি আহ ‘‘পরিভৰিত্বা জাননেনা’’তি। <span class="bld">অক্খন্তিযা</span>তি এত্থ সহনখন্তিযেৰাধিপ্পেতা, নেৰ অনুলোমখন্তি, ন দিট্ঠিনিজ্ঝানক্খন্তীতি দস্সেন্তো আহ ‘‘অসহনতাযা’’তি। <span class="bld">ৰেভস্সিযা</span>তি এত্থ ৰিসেসেন ভাসেতি <a name="V1.0133"></a> ওভাসেতীতি ৰিভাসো আনুভাৰো, ৰিভাসো ইমস্স সঙ্ঘস্স অত্থীতি ৰিভস্সো সঙ্ঘো, বহ্ৰত্থে চ অতিসযত্থে চ সপচ্চযো হোতি। কস্মা? মন্তুপচ্চযত্থত্তা ‘‘লোমসো’’তিআদীসু (জা॰ ১.১৪.৫৭) ৰিয, বহুআনুভাৰো অতিসযআনুভাৰো সঙ্ঘোতি ৰুত্তং হোতি, সংযোগপরত্তা আকারস্স রস্সো। ৰিভস্সস্স ভাৰো ৰেভস্সিযং, বহুআনুভাৰো অতিসযআনুভাৰোযেৰ। ইতি ইমমত্থং দস্সেন্তো আহ ‘‘বলৰভস্সভাৰেনা’’তি। তত্থ বলৰইতি পদেন মন্তুঅত্থে পৰত্তস্স সপ্পচ্চযস্স বহ্ৰত্থঞ্চ অতিসযত্থঞ্চ দস্সেতি, ভাৰইতি পদেন ণিযপচ্চযস্স ভাৰত্থং, এনইতি পদেন নিস্সক্কৰচনস্স করণত্থে পৰত্তভাৰং দস্সেতি। তমেৰত্থমাৰিকরোন্তো আহ ‘‘অত্তনো বলৰপ্পকাসনেনা’’তি। তত্থ <span class="bld">অত্তনো</span>তি অত্তসঙ্খাতস্স সঙ্ঘস্স। <span class="bld">বলৰপ্পকাসনেনা</span>তি বহুআনুভাৰপ্পকাসনেন, অতিসযআনুভাৰপ্পকাসনেন ৰা। বলৰপ্পকাসনং নাম অত্থতো পরেসং সমুত্রাসনমেৰাতি আহ ‘‘সমুত্রাসনেনাতি অত্থো’’তি। <span class="bld">দুব্বলভাৰেনা</span>তি এত্থ ভাৰইতিপদেন ণ্যপচ্চযস্স ভাৰত্থং, এনইতিপদেন <a name="M0.0155"></a> নিস্সক্কৰচনস্স করণত্থং দস্সেতীতি দট্ঠব্বং। <span class="bld">সব্বত্থা</span>তি ‘‘উঞ্ঞাযা’’তিআদীসু সব্বেসু পদেসু। চসদ্দো লুত্তনিদ্দিট্ঠোতি আহ ‘‘এৰং সমুচ্চযত্থো দট্ঠব্বো’’তি। <span class="bld">ৰিৰিচ্চথা</span>তি এত্থ ৰীত্যূপসগ্গো ৰিনাসদ্দত্থো, ৰিচধাতু সত্তত্থোতি আহ ‘‘ৰিনা হোথা’’তি। দসমং।</p>
<p class="bodytext">অনন্তরা পক্খিপিত্বাতি সম্বন্ধো। মহাৰিভঙ্গতো আহরিতানি ইমানি তীণি সিক্খাপদানীতি যোজনা। নৰ পঠমাপত্তিকা ৰেদিতব্বাতি সম্বন্ধো। সব্বেপি ধম্মাতি যোজনা। <span class="bld">এত্থা</span>তি ‘‘উদ্দিট্ঠা খো’’তিআদিপাঠে। <span class="bld">তং পনা</span>তি পক্খমানত্তং পনাতি।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="bodytext">ভিক্খুনিৰিভঙ্গে</p>
<p class="centered">সত্তরসকৰণ্ণনায যোজনা সমত্তা।</p>
<p class="title">৩. নিস্সগ্গিযকণ্ডং</p>
<p class="subhead">১. পঠমনিস্সগ্গিযপাচিত্তিযসিক্খাপদ-অত্থযোজনা</p>
<p class="bodytext">তিংস নিস্সগ্গিযা যে ধম্মা ভিক্খুনীনং ভগৰতা পকাসিতা, তেসং ধম্মানং <span class="bld">দানি</span> ইমস্মিং কালে অযং সংৰণ্ণনাক্কমো ভৰতীতি যোজনা।</p>
<p class="bodytext"><a name="para733"></a><span class="paranum">৭৩৩</span>. পঠমে <a name="V1.0134"></a> <span class="bld">আমত্তিকাপণ</span>ন্তি এত্থ আমত্তসদ্দো ভাজনপরিযাযোতি আহ ‘‘ভাজনানী’’তি। ভাজনানি হি অমন্তি পরিভুঞ্জিতব্বভাৰং গচ্ছন্তীতি <span class="bld">‘‘অমত্তানী’’</span>তি ৰুচ্চন্তি। অমত্তানি ৰিক্কিণন্তীতি <span class="bld">‘‘আমত্তিকা’’</span>তি ৰচনত্থং দস্সেন্তো আহ <span class="bld">‘‘তানী’’</span>তিআদি। <span class="bld">তেস</span>ন্তি আমত্তিকানং। <span class="bld">তং ৰা</span>তি আমত্তিকাপণং ৰা।</p>
<p class="bodytext"><a name="para734"></a><span class="paranum">৭৩৪</span>. ‘‘সন্নিধি’’ন্তি ইমিনা সংনিপুব্বো চিসদ্দো উচিননত্থোতি দস্সেতি। <span class="bld">হি</span>সদ্দো ৰিসেসজোতকো। <span class="bld">তত্থা</span>তি মহাৰিভঙ্গে। <span class="bld">ইধা</span>তি ভিক্খুনিৰিভঙ্গে।</p>
<p class="bodytext"><span class="bld">ইদম্পী</span>তি ইদং সিক্খাপদম্পি। পিসদ্দো মহাৰিভঙ্গসিক্খাপদং অপেক্খতীতি। পঠমং।</p>
<p class="subhead">২. দুতিযনিস্সগ্গিযপাচিত্তিযসিক্খাপদং</p>
<p class="bodytext"><a name="para738"></a><span class="paranum">৭৩৮</span>. দুতিযে <a name="M0.0156"></a> অহতচোল়ানম্পি সেদমলাদিকিলিন্নে ৰিরূপত্তা ‘‘জিণ্ণচোল়া’’তি ৰুত্তং। ‘‘অপি অয্যাহী’’তিইমিনা ‘‘অপ অয্যাহী’’তিপদৰিভাগং নিৰত্তেতি।</p>
<p class="bodytext"><a name="para740"></a><span class="paranum">৭৪০</span>. সব্বম্পি এতং চীৰরন্তি যোজনা। <span class="bld">এৰং পটিলদ্ধ</span>ন্তি এৰং নিস্সজ্জিত্বা লদ্ধং। <span class="bld">যথাদানেযেৰা</span>তি যথা দাযকেহি দিন্নং, তস্মিং দানেযেৰ উপনেতব্বং, অকালচীৰরেযেৰ পক্খিপিতব্বন্তি অত্থোতি। দুতিযং।</p>
<p class="subhead">৩. ততিযনিস্সগ্গিযপাচিত্তিযসিক্খাপদং</p>
<p class="bodytext"><a name="para743"></a><span class="paranum">৭৪৩</span>. ততিযে <span class="bld">হন্দ</span>সদ্দো ৰৰস্সগ্গত্থে নিপাতোতি আহ ‘‘হন্দাতি গণ্হা’’তি। বহূনি নিস্সগ্গিযানীতি সম্বন্ধো। <span class="bld">সংহরিত্বা</span>তি ৰিসুং ৰিসুং সঙ্ঘরিত্বাতি। ততিযং।</p>
<p class="subhead">৪. চতুত্থনিস্সগ্গিযপাচিত্তিযসিক্খাপদং</p>
<p class="bodytext"><a name="para748"></a><span class="paranum">৭৪৮</span>. চতুত্থে কিণাতি অনেনাতি <span class="bld">কয</span>ন্তি ৰচনত্থেন মূলং কযং নামাতি আহ ‘‘মূলেনা’’তি। <span class="bld">সা</span>তি থুল্লনন্দা, আহ কিরাতি সম্বন্ধো। ঞাধাতুযা অৰবোধনত্থতো অঞ্ঞম্পি <span class="bld">ঞা</span>ধাতুযা যাচনত্থং দস্সেন্তো আহ ‘‘যাচিত্বা ৰা’’তি।</p>
<p class="bodytext"><a name="para752"></a><span class="paranum">৭৫২</span>. <span class="bld">য</span>ন্তি <a name="V1.0135"></a> সব্বিতেলাদি। <span class="bld">তঞ্ঞেৰা</span>তি সব্বিতেলাদিমেৰ। <span class="bld">যমক</span>ন্তি সব্বিং সহ তেলেন যুগল়ং কত্বা। <span class="bld">ৰেজ্জেনা</span>তি ভিসক্কেন। সো হি আযুব্বেদসঙ্খাতং ৰিজ্জং জানাতীতি <span class="bld">ৰেজ্জো</span>তি চ রোগঞ্চ তস্স নিদানঞ্চ ভেসজ্জঞ্চ ৰিদতি জানাতীতিপি <span class="bld">ৰেজ্জো</span>তি চ ৰুচ্চতি। <span class="bld">ততো</span>তি ৰেজ্জেন ৰুত্তকারণা। <span class="bld">কহাপণস্সা</span>তি কহাপণেন, আভতন্তি সম্বন্ধোতি। চতুত্থং।</p>
<p class="subhead">৫. পঞ্চমনিস্সগ্গিযপাচিত্তিযসিক্খাপদং</p>
<p class="bodytext"><a name="para753"></a><span class="paranum">৭৫৩</span>. পঞ্চমে <span class="bld">সা</span>তি সিক্খমানা। <span class="bld">অয</span>ন্তি সিক্খমানা। <span class="bld">অদ্ধা</span>তি একংসেন। <span class="bld">‘‘চেতাপেত্বা’’</span>তি এত্থ চিতিসদ্দো জাননত্থোতি আহ ‘‘জানাপেত্বা’’তি। পঞ্চমং।</p>
<p class="subhead">৬. ছট্ঠনিস্সগ্গিযপাচিত্তিযসিক্খাপদং</p>
<p class="bodytext"><a name="para758"></a><span class="paranum">৭৫৮</span>. ছট্ঠে <a name="M0.0157"></a> ছন্দং উপ্পাদেত্বা গহিতং <span class="bld">ছন্দক</span>ন্তি ৰচনত্থং দস্সেন্তো আহ ‘‘ছন্দক’’ন্তিআদি। <span class="bld">ধম্মকিচ্চ</span>ন্তি পুঞ্ঞকরণীযং। <span class="bld">ধম্ম</span>সদ্দো হেত্থ পুঞ্ঞৰাচকো। <span class="bld">য</span>ন্তি ৰত্থুং। <span class="bld">পরেস</span>ন্তি অত্তনা অঞ্ঞেসং। <span class="bld">‘‘এত’’</span>ন্তি ‘‘ছন্দক’’ন্তি এতং নামং। ‘‘অঞ্ঞস্সত্থায দিন্নেনা’’তিইমিনা অঞ্ঞস্স অত্থো <span class="bld">অঞ্ঞদত্থো,</span> দকারো পদসন্ধিকরো, তদত্থায দিন্নো <span class="bld">অঞ্ঞদত্থিকো</span>তি ৰচনত্থং দস্সেতি। ‘‘অঞ্ঞং উদ্দিসিত্বা দিন্নেনা’’তিইমিনা অঞ্ঞং উদ্দিসিত্বা দিন্নং <span class="bld">অঞ্ঞুদ্দিসিক</span>ন্তি ৰচনত্থং দস্সেতি। ‘‘সঙ্ঘস্স পরিচ্চত্তেনা’’তি ইমিনা সঙ্ঘস্স পরিচ্চত্তো <span class="bld">সঙ্ঘিকো</span>তি ৰচনত্থং দস্সেতি।</p>
<p class="bodytext"><a name="para762"></a><span class="paranum">৭৬২</span>. <span class="bld">যদত্থাযা</span>তি যেসং চীৰরাদীনং অত্থায। যসদ্দেন সমাসভাৰতো পুব্বে নিগ্গহিতাগমো হোতি। <span class="bld">ত</span>ন্তি চীৰরাদিকং। <span class="bld">তুম্হেহী</span>তি দাযকে সন্ধায ৰুত্তং। <span class="bld">উপদ্দৰেসূ</span>তি দুব্ভিক্খাদিউপসগ্গেসু। <span class="bld">যং ৰা তং ৰা</span>তি চীৰরং ৰা অঞ্ঞে ৰা পিণ্ডপাতাদিকেতি যং ৰা তং ৰাতি। ছট্ঠং।</p>
<p class="subhead">৭. সত্তমনিস্সগ্গিযপাচিত্তিযসিক্খাপদং</p>
<p class="bodytext"><a name="para764"></a><span class="paranum">৭৬৪</span>. সত্তমে <span class="bld">সঞ্ঞাচিকেনা</span>তি এত্থ সংসদ্দস্স সযমত্থে পৰত্তিভাৰং দস্সেতুং ৰুত্তং ‘‘সযং যাচিতকেনা’’তি। <span class="bld">এতদেৰা</span>তি ‘‘সঞ্ঞাচিকেনা’’তি পদমেৰ। <span class="bld">এত্থা</span>তি ইমস্মিং সিক্খাপদেতি। সত্তমং।</p>
<p class="subhead">৮. অট্ঠমনিস্সগ্গিযপাচিত্তিযসিক্খাপদং</p>
<p class="bodytext"><a name="para769"></a><span class="paranum">৭৬৯</span>. অট্ঠমে <a name="V1.0136"></a> <span class="bld">গণস্সা</span>তি ভিক্খুনিগণস্স। ইমিনা <span class="bld">‘‘মহাজনিকেনা’’</span>তি এত্থ ভিক্খুনিগণোৰ মহাজনোতি অধিপ্পেতোতি দীপেতীতি। অট্ঠমং।</p>
<p class="subhead">৯. নৰমনিস্সগ্গিযপাচিত্তিযসিক্খাপদং</p>
<p class="bodytext"><a name="para774"></a><span class="paranum">৭৭৪</span>. নৰমে <span class="bld">ইতো</span>তি ইমস্মা অট্ঠমসিক্খাপদতো। <span class="bld">অধিকতর</span>ন্তি অতিরেকতরন্তি। নৰমং।</p>
<p class="subhead">১০. দসমনিস্সগ্গিযপাচিত্তিযসিক্খাপদং</p>
<p class="bodytext"><a name="para778"></a><span class="paranum">৭৭৮</span>. দসমে <a name="M0.0158"></a> ‘‘ৰিনস্সতী’’তিইমিনা <span class="bld">‘‘উন্দ্রিযতী’’</span>তি এত্থ উদিধাতুযা নস্সনত্থং দস্সেতি ধাতূনমনেকত্থত্তা। <span class="bld">পরিপততী</span>তি পরিগলিত্বা পততি। ইমিনা নস্সনাকারং দস্সেতি। <span class="bld">এত্তকমেৰা</span>তি এতং পরিমাণং দ্বিপদমেৰাতি। দসমং।</p>
<p class="subhead">১১. একাদসমনিস্সগ্গিযপাচিত্তিযসিক্খাপদং</p>
<p class="bodytext"><a name="para784"></a><span class="paranum">৭৮৪</span>. একাদসমে <span class="bld">গরুপাৰুরণং</span> নাম সীতকালে পাৰুরণৰত্থন্তি দস্সেন্তো আহ ‘‘সীতকালে পাৰুরণ’’ন্তি। সীতকালে হি মনুস্সা থূলপাৰুরণং পারুপন্তি। ‘‘চতুক্কংসপরম’’ন্তি এত্থ <span class="bld">কংস</span>সদ্দো ভুঞ্জনপত্তে চ সুৰণ্ণাদিলোহৰিসেসে চ চতুকহাপণে চাতি তীসু অত্থেসু দিস্সতি, ইধ পন চতুকহাপণে ৰত্ততীতি দস্সেন্তো আহ ‘‘কংসো নাম চতুক্কহাপণিকো হোতী’’তি। চতুক্কংসসঙ্খাতং পরমং ইমস্সাতি <span class="bld">চতুক্কংসপরমং,</span> সোল়সকহাপণগ্ঘনকং পাৰুরণন্তি অত্থোতি। একাদসমং।</p>
<p class="subhead">১২. দ্বাদসমনিস্সগ্গিযপাচিত্তিযসিক্খাপদং</p>
<p class="bodytext"><a name="para789"></a><span class="paranum">৭৮৯</span>. দ্বাদসমে <span class="bld">লহুপাৰুরণং</span> নাম উণ্হকালে পাৰুরণৰত্থন্তি দস্সেন্তো আহ ‘‘উণ্হকালে পাৰুরণ’’ন্তি। উণ্হকালে হি মনুস্সা সুখুমপাৰুরণং পারুপন্তীতি। দ্বাদসমং।</p>
<p class="bodytext">নিস্সগ্গিযানং <a name="V1.0137"></a> তিংসভাৰং দস্সেন্তো আহ ‘‘মহাৰিভঙ্গে’’তিআদি। চীৰরৰগ্গতো অপনেত্বাতি সম্বন্ধো। <span class="bld">অঞ্ঞদত্থিকানী</span>তি অঞ্ঞদত্থিকপদেন ৰুত্তানি সিক্খাপদানি। <span class="bld">ইতী</span>তি এৰং। <span class="bld">একতোপঞ্ঞত্তানী</span>তি একস্সেৰ পঞ্ঞত্তানি, <span class="bld">উভতোপঞ্ঞত্তানী</span>তি উভযেসং পঞ্ঞত্তানি। <span class="bld">এত্থা</span>তি ‘‘উদ্দিট্ঠা খো’’তিআদিৰচনেতি।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="bodytext">ভিক্খুনিৰিভঙ্গে</p>
<p class="centered">তিংসকৰণ্ণনায যোজনা সমত্তা।</p>
<p class="title">৪. পাচিত্তিযকণ্ডং</p>
<p class="title">১. লসুণৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><span class="bld">তিংসকানন্তরং</span> <a name="M0.0159"></a> তিংসকানং অনন্তরে কালে <span class="bld">ছসট্ঠিসতসঙ্গহা</span> ছউত্তরসট্ঠিঅধিকসতেহি সিক্খাপদেহি সঙ্গহিতা যে ধম্মা সঙ্গীতিকারেহি সঙ্গীতা, <span class="bld">দানি</span> ইমস্মিং কালে তেসম্পি ধম্মানং অযং ৰণ্ণনা হোতীতি যোজনা।</p>
<p class="bodytext"><a name="para793"></a><span class="paranum">৭৯৩</span>. <span class="bld">তত্থা</span>তি তেসু ছসট্ঠিসতসঙ্গহেসু সিক্খাপদেসু, পঠমসিক্খাপদেতি সম্বন্ধো। ‘‘দ্বে তযো’’তি এত্থ ৰাসদ্দো লুত্তনিদ্দিট্ঠোতি আহ ‘‘দ্বে ৰা তযো ৰা’’তি। <span class="bld">ফোটলকে</span>তি কন্দে, মিঞ্জে ৰা। <span class="bld">এত</span>ন্তি ‘‘গণ্ডিকে’’তি এতং নামং। ‘‘পমাণ’’ন্তিইমিনা <span class="bld">মত্ত</span>সদ্দো পমাণত্থোৰ, ন অপ্পত্থো, নাপি অৰধারণত্থোতি দস্সেতি। <span class="bld">লসুণ</span>ন্তি সেতৰণ্ণমূলং মহাকন্দং। মহাকন্দো হি ব্যঞ্জনসম্পাকাদীসু আমগন্ধানং অভিভৰনত্তা লসীযতি কন্তীযতীতি <span class="bld">লসুণ</span>ন্তি ৰুচ্চতি।</p>
<p class="bodytext"><span class="bld">সুৰণ্ণহংসযোনি</span>ন্তি সুৰণ্ণমযেন পত্তেন যুত্তং হংসযোনিং। <span class="bld">জাতিস্সরো</span>তি জাতিং ভৰং সরতি <a name="V1.0138"></a> জানাতীতি জাতিস্সরো। <span class="bld">অথা</span>তি জাতিস্সরস্স নিপ্ফন্নত্তা। নিপ্ফন্নত্থো হি অথসদ্দো। <span class="bld">পুব্বসিনেহেনা</span>তি পুব্বে মনুস্সভৰে ভাৰিতেন সিনেহেন। <span class="bld">তাস</span>ন্তি পজাপতিযা চ তিস্সন্নং ধীতরানঞ্চ। <span class="bld">তং পনা</span>তি পত্তং পন।</p>
<p class="bodytext"><a name="para795"></a><span class="paranum">৭৯৫</span>. <span class="bld">মগধেসূ</span>তি মগধরট্ঠে ঠিতেসু জনপদেসু। <span class="bld">হী</span>তি সচ্চং, যস্মা ৰা। <span class="bld">ইধা</span>তি ‘‘লসুণং খাদেয্যা’’তিপদে। <span class="bld">তম্পী</span>তি মাগধকম্পি। <span class="bld">গণ্ডিকলসুণমেৰা</span>তি গণ্ডো ফোটো এতস্সত্থীতি গণ্ডিকং। গণ্ডসদ্দো হি ফোটপরিযাযো, বহুত্থে ইকপচ্চযো। বহুগণ্ডিকলসুণন্তি হি ৰুত্তং হোতি। গণ্ডসদ্দো হি ফোটে চ কপোলে চাতি দ্বীসু অত্থেসু ৰত্ততি, ইধ পন ফোটে ৰত্ততীতি দট্ঠব্বং। পোত্থকেসু পন ওট্ঠজেন চতুত্থক্খরেন পাঠো অত্থি, সো ৰীমংসিত্বা গহেতব্বো। বহূসু হি পুব্বপোত্থকেসু <a name="M0.0160"></a> কণ্ঠজো ততিযক্খরো চ ওট্ঠজো চতুত্থক্খরো চাতি দ্বে অক্খরা অঞ্ঞমঞ্ঞং পরিৰত্তিত্বা তিট্ঠন্তি। <span class="bld">ন একদ্বিতিমিঞ্জক</span>ন্তি একমিঞ্জো পলণ্ডুকো ন হোতি, দ্বিমিঞ্জো ভঞ্জনকো ন হোতি, তিমিঞ্জো হরিতকো ন হোতীতি অত্থো। কুরুন্দিযং পন ৰুত্তন্তি সম্বন্ধো। <span class="bld">সঙ্খাদিত্বা</span>তি দন্তেহি চুণ্ণৰিচুণ্ণং কত্বা।</p>
<p class="bodytext"><a name="para797"></a><span class="paranum">৭৯৭</span>. <span class="bld">পলণ্ডুকো</span>তি সুকন্দকো একো লসুণৰিসেসো। <span class="bld">ভঞ্জনকা</span>দীনি লোকসঙ্কেতোপদেসতো দট্ঠব্বানি। <span class="bld">হী</span>তি সচ্চং। <span class="bld">তস্সা</span>তি চাপলসুণস্স। <span class="bld">সভাৰেনেৰা</span>তি সূপসম্পাকাদিং ৰিনা অত্তনো সভাৰতো এৰ। <span class="bld">ত</span>ন্তি মাগধকং, পক্খিপিতুন্তি সম্বন্ধো। <span class="bld">হী</span>তি সচ্চং। <span class="bld">যত্থ কত্থচী</span>তি যেসু কেসুচীতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para799"></a><span class="paranum">৭৯৯</span>. দুতিযে সংদস্সনং বাধতি নিসেধেতি অস্মিং ঠানেতি <span class="bld">সম্বাধ</span>ন্তি ৰচনত্থেন পটিচ্ছন্নোকাসো সম্বাধো নামাতি দস্সেন্তো আহ ‘‘পটিচ্ছন্নোকাসে’’তি। <span class="bld">উভো উপকচ্ছকা</span>তি দ্বে বাহুমূলা। তে হি উপরি যংকিঞ্চি ৰত্থুং কচতি বন্ধতি এত্থাতি <span class="bld">উপকচ্ছকা</span>তি ৰুচ্চন্তি। <span class="bld">মুত্তকরণ</span>ন্তি পস্সাৰমগ্গো। সো হি মুত্তং করোতি অনেনাতি মুত্তকরণন্তি ৰুচ্চতি। লোমো কত্তীযতি ছিন্দীযতি ইমাযাতি <span class="bld">কত্তরি,</span> তায ৰা, সুট্ঠু দল়্হং লোমং ডংসতীতি <span class="bld">সণ্ডাসো,</span> সোযেৰ <span class="bld">সণ্ডাসকো,</span> তেন ৰা, খুরতি লোমং ছিন্দতীতি <span class="bld">খুরো,</span> তেন ৰা সংহরাপেন্তিযাতি সম্বন্ধো। <span class="bld">সংহরাপেন্তিযা</span>তি অপনেন্তিযাতি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para803"></a><span class="paranum">৮০৩</span>. ততিযে <a name="V1.0139"></a> <span class="bld">মুত্তকরণতলঘাতনে</span>তি মুত্তকরণস্স তলং হননং পহরণং মুত্তকরণতলঘাতনং, তস্মিং মুত্তকরণতলঘাতনে নিমিত্তভূতে। <span class="bld">তাৰ মহন্ত</span>ন্তি অতিৰিয মহন্তং। <span class="bld">কেসরেনাপী</span>তি কিঞ্জক্খেনাপি। সো হি কে জলে সরতি পৰত্ততীতি কেসরোতি ৰুচ্চতি।</p>
<p class="bodytext"><a name="para805"></a><span class="paranum">৮০৫</span>. <span class="bld">গণ্ডং ৰা</span>তি পীল়কং ৰা। <span class="bld">ৰণং ৰা</span>তি অরুং ৰাতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para806"></a><span class="paranum">৮০৬</span>. চতুত্থে <a name="M0.0161"></a> রঞ্ঞো ওরোধা <span class="bld">রাজোরোধা,</span> পুরাণে রাজোরোধা <span class="bld">পুরাণরাজোরোধা</span>তি ৰচনত্থং দস্সেন্তো আহ ‘‘পুরাণে’’তিআদি। ‘‘গিহিভাৰে’’তি ইমিনা পুরাণেতি এত্থ ণপচ্চযস্স সরূপং দস্সেতি। <span class="bld">চিরাচির</span>ন্তি নিপাতপটিরূপকং। তেন ৰুত্তং ‘‘চিরেন চিরেনা’’তি। ‘‘সক্কোথা’’তি ইমিনা কথং তুম্হে রাগচিত্তং পটিহনিত্বা অত্তানং <span class="bld">ধারেথ</span> ধারেতুং সক্কোথাতি অত্থং দস্সেতি। <span class="bld">অনারোচিতেপী</span>তি ভূততো অনারোচিতেপি।</p>
<p class="bodytext"><a name="para807"></a><span class="paranum">৮০৭</span>. <span class="bld">জতুনা</span>তি লাখায। <span class="bld">পট্ঠদণ্ডকে</span>তি পটুভাৰেন ঠাতি পৰত্ততীতি <span class="bld">পট্ঠো,</span> সোযেৰ দণ্ডো <span class="bld">পট্ঠদণ্ডো,</span> তস্স পৰেসনং পট্ঠদণ্ডকং, তস্মিং নিমিত্তভূতে। <span class="bld">এত</span>ন্তি ‘‘জতুমট্ঠকে’’তি এতং ৰচনন্তি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para810"></a><span class="paranum">৮১০</span>. পঞ্চমে <span class="bld">‘‘অতিগম্ভীর’’</span>ন্তিপদং কিরিযাৰিসেসনন্তি আহ ‘‘অতিঅন্তো পৰেসেত্বা’’তি। ‘‘উদকেন ধোৰনং কুরুমানা’’তি ইমিনা <span class="bld">‘‘উদকসুদ্ধিক’’</span>ন্তিপদস্স উদকেন সুদ্ধিযা করণন্তি অত্থং দস্সেতি।</p>
<p class="bodytext"><a name="para812"></a><span class="paranum">৮১২</span>. <span class="bld">দ্বঙ্গুলপব্বপরম</span>ন্তি এত্থ দ্বে অঙ্গুলানি চ দ্বে পব্বানি চ দ্বঙ্গুলপব্বং, উত্তরপদে পুব্বপদলোপো। দ্বঙ্গুলপব্বং পরমং পমাণং এতস্স উদকসুদ্ধিকস্সাতি দ্বঙ্গুলপব্বপরমং। ৰিত্থারতো দ্বঙ্গুলপরমং, গম্ভীরতো দ্বিপব্বপরমন্তি ৰুত্তং হোতি। তেনাহ ‘‘ৰিত্থারতো’’তিআদি। অঙ্গুলং <a name="V1.0140"></a> পৰেসেন্তিযাতি সম্বন্ধো। <span class="bld">হী</span>তি সচ্চং। ‘‘চতুন্নং ৰা’’তি ইদং উক্কট্ঠৰসেন ৰুত্তং, তিণ্ণম্পি পব্বং ন ৰট্টতি, চতুন্নং পন পগেৰাতি অত্থোতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para815"></a><span class="paranum">৮১৫</span>. ছট্ঠে ভত্তস্স ৰিস্সজ্জনং <span class="bld">ভত্তৰিস্সগ্গো</span>তি ৰুত্তে ভত্তকিচ্চন্তি দস্সেন্তো আহ ‘‘ভত্তকিচ্চ’’ন্তি। পানীযসদ্দেন পানীযথালকং গহেতব্বং <a name="M0.0162"></a>, ৰিধূপনসদ্দেন বীজনী গহেতব্বা, <span class="bld">উপ</span>সদ্দো সমীপত্থোতি সব্বং দস্সেন্তো আহ ‘‘একেন হত্থেনা’’তিআদি। <span class="bld">‘‘অচ্চাৰদতী’’</span>তিপদস্স অতিক্কমিত্বা ৰদনাকারং দস্সেতি ‘‘পুব্বেপী’’তিআদিনা।</p>
<p class="bodytext"><a name="para817"></a><span class="paranum">৮১৭</span>. ‘‘সুদ্ধউদকং ৰা হোতূ’’তিআদিনা ‘‘পানীযেনা’’তি ৰচনং উপলক্খণং নামাতি দস্সেতি। <span class="bld">দধিমত্থূ</span>তি দধিমণ্ডং দধিনো সারো, দধিম্হি পসন্নোদকন্তি ৰুত্তং হোতি। <span class="bld">রসো</span>তি মচ্ছরসো মংসরসো। ‘‘অন্তমসো চীৰরকণ্ণোপী’’তি ইমিনা ‘‘ৰিধূপনেনা’’তি ৰচনং নিদস্সনং নামাতি দস্সেতি।</p>
<p class="bodytext"><a name="para819"></a><span class="paranum">৮১৯</span>. <span class="bld">দেতী</span>তি সযং দেতি। <span class="bld">দাপেতী</span>তি অঞ্ঞেন দাপেতি। <span class="bld">উভযম্পী</span>তি পানীযৰিধূপনদ্বযম্পীতি। ছট্ঠং।</p>
<p class="subhead">৭. সত্তমসিক্খাপদং</p>
<p class="bodytext"><a name="para822"></a><span class="paranum">৮২২</span>. সত্তমে ‘‘পযোগদুক্কটং নামা’’তি ইমিনা হেট্ঠা ৰুত্তেসু অট্ঠসু দুক্কটেসু পুব্বপযোগদুক্কটং দস্সেতি। ন কেৰলং পুব্বপযোগদুক্কটং এত্তকমেৰ, অথ খো অঞ্ঞম্পি বহু হোতীতি দস্সেন্তো আহ ‘‘তস্মা’’তিআদি। <span class="bld">সঙ্ঘট্টনেসুপী</span>তি ৰিলোল়নেসুপি। <span class="bld">দন্তেহি সঙ্খাদতী</span>তি দন্তেহি চুণ্ণৰিচুণ্ণং করোতি। <span class="bld">এত্থা</span>তি ইমস্মিং সিক্খাপদে, অঞ্ঞায ভিক্খুনিযা কারাপেত্বাতি সম্বন্ধো। ‘‘অঞ্ঞাযা’’তিপদং ‘‘ৰিঞ্ঞাপেত্বা’’তি পদে কারিতকম্মং। <span class="bld">মাতরম্পী</span>তি এত্থ পিসদ্দো অঞ্ঞং ৰিঞ্ঞাপেত্বা ভুঞ্জন্তিযা পগেৰাতি দস্সেতি। <span class="bld">তায ৰা</span>তি ৰিঞ্ঞাপিতভিক্খুনিযা ৰা। <span class="bld">ত</span>ন্তি আমকধঞ্ঞং। <span class="bld">ত</span>ন্তি মহাপচ্চরিযং ৰুত্তৰচনং। <span class="bld">পুব্বাপরৰিরুদ্ধ</span>ন্তি পুব্বাপরতো ৰিরুদ্ধং। ‘‘অঞ্ঞায…পে॰… দুক্কটমেৰা’’তি পুব্বৰচনে দুক্কটমেৰ ৰুত্তং, পুন ‘‘অঞ্ঞায…পে॰… দুক্কট’’ন্তি চ পচ্ছিমৰচনে পাচিত্তিযঞ্চ দুক্কটঞ্চ ৰুত্তং, তস্মা পুব্বাপরৰিরুদ্ধন্তি ৰুত্তং হোতি। <span class="bld">হী</span>তি সচ্চং, যস্মা ৰা।</p>
<p class="bodytext"><a name="para823"></a><span class="paranum">৮২৩</span>. লব্ভমানং <a name="V1.0141"></a> আমকধঞ্ঞন্তি সম্বন্ধো। <span class="bld">অঞ্ঞং ৰা যংকিঞ্চী</span>তি মুগ্গমাসাদীহি ৰা লাবুকুম্ভণ্ডাদীহি ৰা অঞ্ঞং যংকিঞ্চি তিলাদিং ৰাতি। সত্তমং।</p>
<p class="subhead">৮. অট্ঠমসিক্খাপদং</p>
<p class="bodytext"><a name="para824"></a><span class="paranum">৮২৪</span>. অট্ঠমে <a name="M0.0163"></a> <span class="bld">নিব্বিট্ঠরাজভটো</span>তি এত্থ উত্তরপদস্স ছট্ঠীসমাসঞ্চ পুব্বপদেন বাহিরত্থসমাসঞ্চ দস্সেন্তো আহ ‘‘নিব্বিট্ঠো’’তিআদি। তত্থ ‘‘রঞ্ঞো ভতী’’তি ইমিনা রঞ্ঞো ভটো <span class="bld">রাজভটো</span>তি ছট্ঠীসমাসং দস্সেতি, ‘‘এতেনা’’তি ইমিনা বাহিরত্থসমাসং। <span class="bld">নিব্বিট্ঠো</span>তি নিৰিট্ঠো পতিট্ঠাপিতোতি অত্থো। <span class="bld">কেণী</span>তি রঞ্ঞো দাতব্বস্স আযস্সেতমধিৰচনং। <span class="bld">এতেনা</span>তি ব্রাহ্মণেন। <span class="bld">ততো</span>তি ঠানন্তরতো। ভটসঙ্খাতায কেণিযা পথত্তা কারণত্তা ঠানন্তরং <span class="bld">ভটপথ</span>ন্তি আহ ‘‘তংযেৰ ঠানন্তর’’ন্তি।</p>
<p class="bodytext"><a name="para826"></a><span class="paranum">৮২৬</span>. <span class="bld">চত্তারিপি ৰত্থূনী</span>তি উচ্চারাদীনি। <span class="bld">পাটেক্ক</span>ন্তি পটিৰিসুং একেকমেৰ। <span class="bld">উচ্চারং ৰা</span>তিআদীসু ৰাসদ্দেন দন্তকট্ঠাদযোপি গহেতব্বাতি আহ ‘‘দন্তকট্ঠ…পে॰… পাচিত্তিযমেৰা’’তি। <span class="bld">সব্বত্থা</span>তি সব্বেসু উচ্চারাদীসূতি। অট্ঠমং।</p>
<p class="subhead">৯. নৰমসিক্খাপদং</p>
<p class="bodytext"><a name="para830"></a><span class="paranum">৮৩০</span>. নৰমে <span class="bld">রোপিমহরিতট্ঠানে</span>তি রোপিমট্ঠানে চ হরিতট্ঠানে চ। রোপিযতি অস্মিন্তি রোপিযং, তংযেৰ <span class="bld">রোপিমং</span> যকারস্স মকারং কত্বা। <span class="bld">এতানী</span>তি উচ্চারাদীনি। <span class="bld">সব্বেস</span>ন্তি ভিক্খুভিক্খুনীনং। <span class="bld">যত্থ পনা</span>তি যস্মিং খেত্তেতি। নৰমং।</p>
<p class="subhead">১০. দসমসিক্খাপদং</p>
<p class="bodytext"><a name="para835"></a><span class="paranum">৮৩৫</span>. দসমে <span class="bld">সোণ্ডা ৰা</span>তি সুরাসোণ্ডা ৰা। <span class="bld">মোরো</span>তি মযূরো। <span class="bld">সুৰো</span>তি সুকো। <span class="bld">মক্কটো</span>তি ৰানরো। আদিসদ্দেন সপ্পাদযো সঙ্গণ্হাতি, মক্কটাদযোপি নচ্চন্তূতি সম্বন্ধো। <span class="bld">অসংযতভিক্খূন</span>ন্তি ৰাচসিককম্মে অসংযতানং ভিক্খূনং, ধম্মভাণকগীতং ৰা হোতূতি যোজনা। তন্তিযা গুণেন বদ্ধা <span class="bld">তন্তিবদ্ধা</span>। ‘‘ভি’’ন্তিসঙ্খাতো রাসদ্দো এতিস্সাতি <span class="bld">ভেরি</span>। কুটেন কতা ভেরি <span class="bld">কুটভেরি,</span> তায ৰাদিতং <span class="bld">কুটভেরিৰাদিতং,</span> তং ৰা। <span class="bld">উদকভেরী</span>তি <a name="M0.0164"></a> উদকেন পক্খিত্তা ভেরি, তায ৰাদিতম্পি হোতূতি সম্বন্ধো।</p>
<p class="bodytext"><a name="para836"></a><span class="paranum">৮৩৬</span>. <span class="bld">তেসংযেৰা</span>তি <a name="V1.0142"></a> যেসং নচ্চং পস্সতি, তেসংযেৰ। যদি পন নচ্চগীতৰাদিতে ৰিসুং ৰিসুং পস্সতি সুণাতি, পাটেক্কা আপত্তিযোতি দস্সেন্তো আহ ‘‘সচে পনা’’তিআদি। <span class="bld">অঞ্ঞতো</span>তি অঞ্ঞতো দেসতো, পস্সতীতি সম্বন্ধো। ‘‘ওলোকেত্বা’’তি পদে অপেক্খিতে উপযোগত্থে তোপচ্চযো হোতি। অঞ্ঞং ওলোকেত্বাতি হি অত্থো। অঞ্ঞতো ৰাদেন্তে পস্সতীতি যোজনা। ভিক্খুনী ন লভতীতি সম্বন্ধো। অঞ্ঞে ৰত্তুম্পীতি সম্বন্ধো। <span class="bld">উপহার</span>ন্তি পূজং। <span class="bld">উপট্ঠান</span>ন্তি পারিচরিযং। <span class="bld">সব্বত্থা</span>তি সব্বেসু সযং নচ্চাদীসু।</p>
<p class="bodytext"><a name="para837"></a><span class="paranum">৮৩৭</span>. <span class="bld">অন্তরারামে ৰা</span>তি আরামস্স অন্তরে ৰা। <span class="bld">বহিআরামে ৰা</span>তি আরামস্স বহি ৰা। <span class="bld">অঞ্ঞেন ৰা</span>তি সলাকভত্তাদীহি অঞ্ঞেন ৰা। <span class="bld">তাদিসেনা</span>তি যাদিসো চোরাদিউপদ্দৰো, তাদিসেনাতি। দসমং।</p>
<p class="centered">লসুণৰগ্গো পঠমো।</p>
<p class="title">২. অন্ধকারৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para839"></a><span class="paranum">৮৩৯</span>. অন্ধকারৰগ্গস্স পঠমে <span class="bld">অপ্পদীপে</span>তি উপলক্খণৰসেন ৰুত্তত্তা অঞ্ঞেপি আলোকা গহেতব্বাতি দস্সেন্তো আহ ‘‘পদীপচন্দসূরিযঅগ্গীসূ’’তিআদি। <span class="bld">অস্সা</span>তি ‘‘অপ্পদীপে’’তিপদস্স।</p>
<p class="bodytext"><a name="para841"></a><span class="paranum">৮৪১</span>. নরহোঅস্সাদাপেক্খা হুত্বা চ রস্সাদতো অঞ্ঞৰিহিতাৰ হুত্বা চাতি যোজনা। ইমিনা ‘‘সন্তিট্ঠতি ৰা সল্লপতি ৰা’’তি পদে কিরিযাৰিসেসনভাৰং দস্সেতি। <span class="bld">দানেন ৰা</span> নিমিত্তভূতেন, <span class="bld">পূজায ৰা</span> নিমিত্তভূতায মন্তেতীতি যোজনাতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para842"></a><span class="paranum">৮৪২</span>. দুতিযে <a name="V1.0143"></a> <a name="M0.0165"></a> ইদমেৰ পদং নানন্তি সম্বন্ধোতি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para846"></a><span class="paranum">৮৪৬</span>. ততিযে ‘‘ইদমেৰা’’তি পদং অনুৰত্তেতব্বং। <span class="bld">তাদিসমেৰা</span>তি পঠমসদিসমেৰাতি অত্থোতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para850"></a><span class="paranum">৮৫০</span>. চতুত্থে কণ্ণস্স সমীপং <span class="bld">নিকণ্ণং,</span> তমেৰ <span class="bld">নিকণ্ণিক</span>ন্তি ৰুত্তে কণ্ণমূলন্তি আহ ‘‘কণ্ণমূলং ৰুচ্চতী’’তি। ‘‘কণ্ণমূলে’’তি ইমিনা ‘‘নিকণ্ণিক’’ন্তি এত্থ ভুম্মত্থে উপযোগৰচনন্তি দস্সেতি। <span class="bld">আহরণত্থাযা</span>তি আহরাপনত্থাযাতি। চতুত্থং।</p>
<p class="subsubhead">৫. পঞ্চমসিক্খাপদং</p>
<p class="bodytext"><a name="para854"></a><span class="paranum">৮৫৪</span>. পঞ্চমে <span class="bld">তেস</span>ন্তি ঘরসামিকানং। <span class="bld">ঘরম্পী</span>তি ন কেৰলং আসনমেৰ, ঘরম্পি সোধেমাতি অত্থো। <span class="bld">ততো</span>তি পরিৰিতক্কনতো, পরন্তি সম্বন্ধো।</p>
<p class="bodytext"><a name="para858"></a><span class="paranum">৮৫৮</span>. চোরা ৰা উট্ঠিতা হোন্তীতি যোজনাতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para860"></a><span class="paranum">৮৬০</span>. ছট্ঠে <span class="bld">অভিনিসীদেয্যা</span>তি এত্থ অভিসদ্দো উপসগ্গমত্তোৰাতি দস্সেন্তো আহ ‘‘নিসীদেয্যা’’তি। এসেৰ নযো <span class="bld">অভিনিপজ্জেয্যা</span>তি এত্থাপি। দ্বে আপত্তিযোতি সম্বন্ধোতি। ছট্ঠং।</p>
<p class="subhead">৭. সত্তমসিক্খাপদং</p>
<p class="bodytext"><a name="para864"></a><span class="paranum">৮৬৪</span>. সত্তমে <a name="V1.0144"></a> <span class="bld">সব্ব</span>ন্তি সকলং ৰত্তব্বৰচনন্তি। সত্তমং।</p>
<p class="subhead">৮. অট্ঠমসিক্খাপদং</p>
<p class="bodytext"><a name="para869"></a><span class="paranum">৮৬৯</span>. অট্ঠমে অনুত্তানৰচনং নত্থীতি। অট্ঠমং।</p>
<p class="subhead">৯. নৰমসিক্খাপদং</p>
<p class="bodytext"><a name="para875"></a><span class="paranum">৮৭৫</span>. নৰমে <a name="M0.0166"></a> <span class="bld">অভিসপেয্যা</span>তি এত্থ সপধাতুস্স অক্কোসনত্থং অন্তোকত্বা করধাতুযা অত্থং দস্সেন্তো আহ ‘‘সপথং করেয্যা’’তি। <span class="bld">নিরযে নিব্বত্তাম্হী</span>তি অহং নিরযে নিব্বত্তা অম্হীতি যোজনা। <span class="bld">নিরযে নিব্বত্ততূ</span>তি এসা ভিক্খুনী নিরযে নিব্বত্ততূতি যোজনা। <span class="bld">ঈদিসা হোতূ</span>তি মম সদিসা হোতূতি অত্থো। <span class="bld">কাণা</span>তি একক্খিকাণা, দ্বক্খিকাণা ৰা। <span class="bld">কুণী</span>তি হত্থপাদাদিৰঙ্কা।</p>
<p class="bodytext"><a name="para878"></a><span class="paranum">৮৭৮</span>. <span class="bld">এদিসা</span>তি ৰিরূপাদিজাতিকা। <span class="bld">ৰিরমস্সূ</span>তি ৰিরমাহি। <span class="bld">অদ্ধা</span>তি ধুৰন্তি। নৰমং।</p>
<p class="subhead">১০. দসমসিক্খাপদং</p>
<p class="bodytext"><a name="para879"></a><span class="paranum">৮৭৯</span>. দসমে অনুত্তানট্ঠানং নত্থীতি। দসমং।</p>
<p class="centered">অন্ধকারৰগ্গো দুতিযো।</p>
<p class="title">৩. নগ্গৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para883"></a><span class="paranum">৮৮৩</span>. নগ্গৰগ্গস্স <a name="V1.0145"></a> পঠমে <span class="bld">ব্রহ্মচরিযেন চিণ্ণেনা</span>তি চিণ্ণেন ব্রহ্মচরিযেন কিং নু খো নামাতি অত্থো। ‘‘ব্রহ্মচরিযস্স চরণেনা’’তি ইমিনা চিণ্ণসদ্দস্স চরণং <span class="bld">চিণ্ণ</span>ন্তি ৰচনত্থং দস্সেতি। ‘‘ন অঞ্ঞং চীৰর’’ন্তি ইমিনা এৰত্থং দস্সেতি, অঞ্ঞত্থাপোহনং ৰাতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para887"></a><span class="paranum">৮৮৭</span>. দুতিযে অনুত্তানট্ঠানং নত্থীতি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para893"></a><span class="paranum">৮৯৩</span>. ততিযে <a name="M0.0167"></a> <span class="bld">অনন্তরাযিকিনী</span>তি এত্থ নত্থি অন্তরাযো এতিস্সাতি অনন্তরাযা, সা এৰ অনন্তরাযিকিনীতি ৰচনত্থং দস্সেন্তো আহ ‘‘অনন্তরাযা’’তি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para898"></a><span class="paranum">৮৯৮</span>. চতুত্থে <span class="bld">পঞ্চাহ</span>ন্তি সমাহারদিগু, ণিকপচ্চযো স্বত্থো। <span class="bld">সঙ্ঘাটিচারো</span>তিএত্থ কেনট্ঠেন সঙ্ঘাটি নাম, চারসদ্দো কিমত্থোতি আহ ‘‘পরিভোগৰসেন ৰা’’তিআদি। তত্থ <span class="bld">সঙ্ঘটিতট্ঠেনা</span>তি সংহরিতট্ঠেন। ইমিনা ‘‘কেনট্ঠেন সঙ্ঘাটি নামা’’তি পুচ্ছং ৰিসজ্জেতি। ‘‘পরিৰত্তন’’ন্তি ইমিনা ‘‘চারসদ্দো কিমত্থো’’তি চোদনং পরিহরতি। <span class="bld">পঞ্চসূ</span>তি তিচীৰরং উদকসাটিকা সংকচ্চিকাতি পঞ্চসূতি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para903"></a><span class="paranum">৯০৩</span>. পঞ্চমে ‘‘চীৰরসঙ্কমনীয’’ন্তিএত্থ সঙ্কমেতব্বং পটিদাতব্বন্তি <span class="bld">সঙ্কমনীয</span>ন্তি কমুধাতুস্স পটিদানত্থঞ্চ অনীযসদ্দস্স কম্মত্থঞ্চ, ‘চীৰরঞ্চ তং সঙ্কমনীযঞ্চে’তি <span class="bld">চীৰরসঙ্কমনীয</span>ন্তি <a name="V1.0146"></a> ৰিসেসনপরপদভাৰঞ্চ দস্সেন্তো আহ ‘‘সঙ্কমেতব্বং চীৰর’’ন্তি। তত্থ ‘‘সঙ্কমেতব্বং চীৰর’’ন্তি ইমিনা কম্মত্থঞ্চ ৰিসেসনপরপদভাৰঞ্চ দস্সেতি। ‘‘পটিদাতব্বচীৰর’’ন্তি ইমিনা কমুধাতুযা অত্থং দস্সেতি অধিপ্পাযৰসেনাতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para909"></a><span class="paranum">৯০৯</span>. ছট্ঠে ‘‘অঞ্ঞং পরিক্খার’’ন্তিএত্থ পরিক্খারস্স সরূপং দস্সেন্তো আহ ‘‘যংকিঞ্চী’’তিআদি। যংকিঞ্চি অঞ্ঞতরন্তি সম্বন্ধো। <span class="bld">কিত্তকংঅগ্ঘনক</span>ন্তি কিং পমাণেন অগ্ঘেন অরহং চীৰরং। <span class="bld">দাতুকামত্থা</span>তি তুম্হে দাতুকামা ভৰথাতি অত্থো। <span class="bld">কতিপাহেনা</span>তি কতিপযানি অহানি কতিপাহং, যকারলোপো। <span class="bld">কতিপয</span>সদ্দোহি দ্বিতিৰাচকো রূল়্হীসদ্দো <a name="M0.0168"></a>, তেন কতিপাহেন। <span class="bld">সমগ্ঘ</span>ন্তি অপ্পগ্ঘং। <span class="bld">সং</span>সদ্দো হি অপ্পত্থৰাচকোতি। ছট্ঠং।</p>
<p class="subhead">৭. সত্তমসিক্খাপদং</p>
<p class="bodytext"><a name="para911"></a><span class="paranum">৯১১</span>. সত্তমে <span class="bld">‘‘ৰিপক্কমিংসূ’’</span>তি এত্থ ৰিৰিধং ঠানং পক্কমিংসূতি দস্সেন্তো আহ ‘‘তত্থ তত্থ অগমংসূ’’তি। অম্হাকম্পি আগমনন্তি সম্বন্ধো।</p>
<p class="bodytext"><a name="para915"></a><span class="paranum">৯১৫</span>. <span class="bld">কতিপাহেন উপ্পজ্জিস্সতী</span>তি কতিপাহেন চীৰরং উপ্পজ্জিস্সতি। <span class="bld">ততো</span>তি তস্মিং চীৰরুপ্পজ্জনকালেতি। সত্তমং।</p>
<p class="subhead">৮. অট্ঠমসিক্খাপদং</p>
<p class="bodytext"><a name="para916"></a><span class="paranum">৯১৬</span>. অট্ঠমে যে নাটকং নাটেন্তি, তে <span class="bld">নটা</span> নামাতি যোজনা। ইমিনা নটকং নাটেন্তীতি <span class="bld">নটা</span>তি ৰচনত্থং দস্সেতি। যে নচ্চন্তি, তে নাটকা নামাতি যোজনা। ইমিনা সযং নটন্তীতি <span class="bld">নাটকা</span>তি ৰচনত্থং দীপেতি। <span class="bld">ৰংসৰরত্তাদীসূ</span>তি এত্থ <span class="bld">ৰংসো</span> নাম ৰেণু। <span class="bld">ৰরত্তা</span> নাম নদ্ধিকা। আদিসদ্দেন রজ্জুআদযো সঙ্গণ্হাতি। যে লঙ্ঘনকম্মং করোন্তি, তে <span class="bld">লঙ্ঘকা</span> নামাতি যোজনা। <span class="bld">মাযাকারা</span>তি এত্থ মাযা নাম মযনামকেন অসুরেন সুরে চলযিতুং কতত্তা মযস্স এসাতি মাযা, তং করোতীতি মাযাকারো, মযনামকো অসুরোযেৰ। অঞ্ঞে পন রূল়্হীৰসেন ‘‘মাযাকারা’’তি ৰুচ্চন্তি। সোকেন ঝাযনং ডয্হনং <span class="bld">সোকজ্ঝাযং,</span> সুরানং সোকজ্ঝাযং করোতীতি <span class="bld">সোকজ্ঝাযিকো,</span> মযনামকো অসুরোযেৰ। অঞ্ঞে পন রূল়্হীৰসেন ‘‘সোকজ্ঝাযিকা’’তি <a name="V1.0147"></a> ৰুচ্চন্তি। ইতি ইমমত্থং দস্সেতুং ৰুত্তং ‘‘সোকজ্ঝাযিকা নাম মাযাকারা’’তি। <span class="bld">কুম্ভথুণিকা নামা</span>তি এত্থ ৰিস্সট্ঠত্তা থৰীযতীতি <span class="bld">থুণো,</span> সদ্দো। কুম্ভস্স থুণো <span class="bld">কুম্ভথুণো</span>। তেন কীল়ন্তীতি <span class="bld">কুম্ভথুণিকা,</span> ইতি ইমমত্থং দস্সেতি ‘‘ঘটকেন কীল়নকা’’তি ইমিনা। <span class="bld">বিম্বিসক</span>ন্তি চতুরস্সঅম্বণতাল়নং, তং ৰাদেন্তীতি <span class="bld">বিম্বিসকৰাদকা</span>তি। অট্ঠমং।</p>
<p class="subhead">৯. নৰমসিক্খাপদং</p>
<p class="bodytext"><a name="para921"></a><span class="paranum">৯২১</span>. নৰমে <a name="M0.0169"></a> <span class="bld">তেস</span>ন্তি যে ‘‘ন মযং অয্যে সক্কোমা’’তি ৰদন্তি, তেসং। <span class="bld">দস্সতী</span>তি অচ্ছাদেস্সতীতি। নৰমং।</p>
<p class="subhead">১০. দসমসিক্খাপদং</p>
<p class="bodytext"><a name="para927"></a><span class="paranum">৯২৭</span>. দসমে <span class="bld">যস্সা</span>তি কথিনস্স। <span class="bld">উব্ভারমূলকো</span>তি উদ্ধারমূলকো। <span class="bld">সদ্ধাপরিপালনত্থ</span>ন্তি কথিনুদ্ধারং যাচন্তস্স সদ্ধায পরিপালনত্থন্তি। দসমং।</p>
<p class="centered">নগ্গৰগ্গো ততিযো।</p>
<p class="title">৪. তুৰট্টৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para933"></a><span class="paranum">৯৩৩</span>. তুৰট্টৰগ্গস্স পঠমে ‘‘তুৰট্ট নিপজ্জায’’ন্তি ধাতুপাঠেসু (সদ্দনীতিধাতুমালাযং ১৮ টকারন্তধাতু) ৰুত্তত্তা ‘‘তুৰট্টেয্যুন্তি নিপজ্জেয্যু’’ন্তি ৰুত্তন্তি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para937"></a><span class="paranum">৯৩৭</span>. দুতিযে <a name="V1.0148"></a> <span class="bld">একত্থরণপাৰুরণ</span>ন্তিএত্থ উত্তরপদানং দ্বন্দভাৰং, পুব্বপদেন চ বাহিরত্থসমাসভাৰং দস্সেতুং ৰুত্তং ‘‘এক’’ন্তিআদি। তত্থ চেৰ, চসদ্দেহি দ্বন্দভাৰং দীপেতি, ‘‘এতাস’’ন্তিইমিনা বাহিরত্থসমাসভাৰং। <span class="bld">এত</span>ন্তি ‘‘একত্থরণপাৰুরণা’’তি এতং নামন্তি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para941"></a><span class="paranum">৯৪১</span>. ততিযে <span class="bld">উল়ারকুলা</span>তি জাতিসেট্ঠকুলা, ইস্সরিযভোগাদীহি ৰা ৰিপুলকুলা। <span class="bld">গুণেহী</span>তি সীলাদিগুণেহি। ‘‘উল়ারাতি সম্ভাৰিতা’’তি ইমিনা ইতিলোপতুল্যাধিকরণসমাসং দস্সেতি।</p>
<p class="bodytext">‘‘অভিভূতা’’তি <a name="M0.0170"></a> ইমিনা <span class="bld">‘‘অপকতা’’</span>তি এত্থ করধাতু সব্বধাত্বত্থৰাচীপি ইধ অপপুব্বত্তা ৰিসেসতো অভিভৰনত্থে ৰত্ততীতি দস্সেতি। <span class="bld">এতাস</span>ন্তি ভিক্খুনীনং। ‘‘সঞ্ঞাপযমানা’’তি ইমিনা সঞ্ঞাপনং <span class="bld">সঞ্ঞত্তী</span>তি ৰচনত্থং দস্সেতি। <span class="bld">হেতূদাহরণাদীহী</span>তি এত্থ আদিসদ্দেন উপমাদযো সঙ্গণ্হাতি। ‘‘ৰিৰিধেহি নযেহি ঞাপনা’’তি ইমিনা ৰিৰিধেহি ঞাপনং <span class="bld">ৰিঞ্ঞত্তী</span>তি ৰচনত্থং দস্সেতি।</p>
<p class="bodytext"><a name="para943"></a><span class="paranum">৯৪৩</span>. চঙ্কমনে পদৰারগণনায আপত্তিযা ন কারেতব্বোতি আহ ‘‘নিৰত্তনগণনাযা’’তি। <span class="bld">পদাদিগণনাযা</span>তি পদঅনুপদাদিগণনাযাতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para949"></a><span class="paranum">৯৪৯</span>. চতুত্থে অনুত্তানট্ঠানং নত্থীতি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para952"></a><span class="paranum">৯৫২</span>. পঞ্চমে আণত্তা ভিক্খুনীতি যোজনা। ইদঞ্চ পচ্চাসন্নৰসেন ৰুত্তং যংকিঞ্চিপি আণাপেতুং সক্কুণেয্যত্তাতি। পঞ্চমং।</p>
<p class="subhead">৬-৯. ছট্ঠাদিসিক্খাপদং</p>
<p class="bodytext"><a name="para955"></a><span class="paranum">৯৫৫</span>. ছট্ঠ-সত্তম-অট্ঠম-নৰমেসু <a name="V1.0149"></a> অনুত্তানৰচনং নত্থীতি। ছট্ঠ সত্তম অট্ঠম নৰমানি।</p>
<p class="subhead">১০. দসমসিক্খাপদং</p>
<p class="bodytext"><a name="para973"></a><span class="paranum">৯৭৩</span>. দসমে <span class="bld">অহুন্দরিকা</span>তি তস্মিং কালে, দেসে ৰা সম্বাধস্স নামমেতন্তি আহ ‘‘অহুন্দরিকাতি সম্বাধা’’তি।</p>
<p class="bodytext"><a name="para975"></a><span class="paranum">৯৭৫</span>. যথা ‘‘উত্তরিছপ্পঞ্চৰাচাহী’’তি (পাচি॰ ৬২-৬৫) এত্থ পঞ্চসদ্দো ন কোচি অত্থো, ৰাচাসিলিট্ঠত্থং লোকৰোহারৰসেন ৰুত্তো, ন এৰমিধ, ইধ পন অত্থো অত্থি, পঞ্চ যোজনানি গচ্ছন্তিযাপি অনাপত্তিযেৰাতি আহ <a name="M0.0171"></a> ‘‘পৰারেত্বা…পে॰… অনাপত্তী’’তি। <span class="bld">পচ্চাগচ্ছতী</span>তি পটিনিৰত্তেত্বা আগচ্ছতীতি। দসমং।</p>
<p class="centered">তুৰট্টৰগ্গো চতুত্থো।</p>
<p class="title">৫. চিত্তাগারৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para978"></a><span class="paranum">৯৭৮</span>. চিত্তাগারৰগ্গস্স পঠমে রঞ্ঞো কীল়নট্ঠানং অগারং <span class="bld">রাজাগার</span>ন্তি ৰচনত্থং দস্সেন্তো আহ ‘‘রঞ্ঞো কীল়নঘর’’ন্তি। চিত্তং অগারং <span class="bld">চিত্তাগারং। আরাম</span>ন্তি নগরতো নাতিদূরআরামোতি আহ ‘‘উপৰন’’ন্তি। <span class="bld">উয্যান</span>ন্তি সম্পন্নপুপ্ফফলতায উদ্ধং উল্লোকেত্বা মনুস্সা যন্তি গচ্ছন্তি এত্থাতি উয্যানং। <span class="bld">পোক্খরণি</span>ন্তি পোক্খরং পদুমং নেতীতি পোক্খরণী। <span class="bld">পঞ্চপী</span>তি রাজাগারাদীনি পঞ্চপি। <span class="bld">সব্বত্থা</span>তি দস্সনত্থায গমনে চ গন্ত্বা পস্সনে চাতি সব্বেসু।</p>
<p class="bodytext"><a name="para981"></a><span class="paranum">৯৮১</span>. ‘‘অজ্ঝারামে’’তিআদিনা <a name="V1.0150"></a> আরামে ঠিতায আরামতো বহি কতে রাজাগারাদিকে পস্সন্তিযাপি অনাপত্তীতি দস্সেতি। <span class="bld">তানী</span>তি রাজাগারাদীনীতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para982"></a><span class="paranum">৯৮২</span>. দুতিযে অনুত্তানট্ঠানং নত্থীতি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para988"></a><span class="paranum">৯৮৮</span>. ততিযে <span class="bld">যত্তক</span>ন্তি যত্তকং সুত্তন্তি সম্বন্ধো। <span class="bld">অঞ্ছিত</span>ন্তি কড্ঢিতং। <span class="bld">তস্মি</span>ন্তি তত্তকে সুত্তেতি সম্বন্ধো। <span class="bld">তক্কম্হী</span>তি এত্থ <span class="bld">তক্কো</span>তি একো অযোমযো সুত্তকন্তনস্স উপকরণৰিসেসো। সো হি তকীযতি সুত্তং বন্ধীযতি এত্থ, এতেনাতি ৰা তক্কোতি ৰুচ্চতি, তস্মিং। <span class="bld">কন্তনতো</span>তি কন্তীযতে কপ্পাসাদিভাৰস্স ছিন্দীযতে কন্তনং, ততো।</p>
<p class="bodytext"><a name="para989"></a><span class="paranum">৯৮৯</span>. <span class="bld">দসিকসুত্তাদি</span>ন্তি <a name="M0.0172"></a> এত্থ <span class="bld">দসা</span>তি ৰত্থস্সাৰযৰো। সো হি দিয্যতি অৰখণ্ডীযতীতি দসাতি ৰুচ্চতি, তস্সং দসাযং পৰত্তং <span class="bld">দসিকং,</span> তমেৰ সুত্তং <span class="bld">দসিকসুত্তং</span>। আদিসদ্দেন ৰক্খমানং দুক্কন্তিতসুত্তাদিং সঙ্গণ্হাতীতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para992"></a><span class="paranum">৯৯২</span>. চতুত্থে <span class="bld">আদিং কত্বা</span>তি ধোৰনাদীনি আদিং কত্বা। <span class="bld">খাদনীযাদীসূ</span>তি পূৰখাদনীযাদীসু। <span class="bld">রূপগণনাযা</span>তি পূৰাদীনং সণ্ঠানগণনায।</p>
<p class="bodytext"><a name="para993"></a><span class="paranum">৯৯৩</span>. <span class="bld">যাগুপানে</span>ত্ত যাগুসঙ্খাতে পানে। <span class="bld">তেস</span>ন্তি মনুস্সানং। <span class="bld">ৰেয্যাৰচ্চকরট্ঠানে ঠপেত্বা</span>তি মাতাপিতরো অত্তনো ৰেয্যাৰচ্চকরট্ঠানে ঠপেত্বাতি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para996"></a><span class="paranum">৯৯৬</span>. পঞ্চমে <span class="bld">ৰিনিচ্ছিনন্তী</span>তি অধিকরণং ৰিনিচ্ছিনন্তী ভিক্খুনীতি যোজনাতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para999"></a><span class="paranum">৯৯৯</span>. ছট্ঠে <a name="V1.0151"></a> অনুত্তানৰচনং নত্থীতি।</p>
<p class="subhead">৭. সত্তমসিক্খাপদং</p>
<p class="bodytext"><a name="para1007"></a><span class="paranum">১০০৭</span>. সত্তমে ‘‘পুন পরিযাযে’’তি এত্থ <span class="bld">পরিযায</span>সদ্দো ৰারৰেৰচনোতি আহ ‘‘পুন ৰারে’’তি। <span class="bld">মহগ্ঘচীৰর</span>ন্তি মহগ্ঘং আৰসথচীৰরন্তি। সত্তমং।</p>
<p class="subhead">৮. অট্ঠমসিক্খাপদং</p>
<p class="bodytext"><a name="para1008"></a><span class="paranum">১০০৮</span>. অট্ঠমে <span class="bld">অনিস্সজ্জিত্বা</span>তি এত্থ ব্রহ্মদেয্যেন ন অনিস্সজ্জনং, অথ খো তাৰকালিকমেৰাতি দস্সেন্তো আহ ‘‘রক্খনত্থাযা’’তিআদি।</p>
<p class="bodytext"><a name="para1012"></a><span class="paranum">১০১২</span>. <span class="bld">পটিজগ্গিক</span>ন্তি <a name="M0.0173"></a> রক্খণকং। <span class="bld">ৰচীভেদ</span>ন্তি ‘‘পটিজগ্গাহী’’তি ৰচীভেদং। <span class="bld">রট্ঠে</span>তি ৰিজিতে। তঞ্হি রঠন্তি গামনিগমাদযো তিট্ঠন্তি এত্থাতি <span class="bld">রট্ঠ</span>ন্তি ৰুচ্চতীতি। অট্ঠমং।</p>
<p class="subhead">৯. নৰমসিক্খাপদং</p>
<p class="bodytext"><a name="para1015"></a><span class="paranum">১০১৫</span>. নৰমে সিপ্পসদ্দো পচ্চেকং যোজেতব্বো ‘‘হত্থিসিপ্পঞ্চ অস্সসিপ্পঞ্চ রথসিপ্পঞ্চ ধনুসিপ্পঞ্চ থরুসিপ্পঞ্চা’’তি। তত্থ <span class="bld">থরুসিপ্প</span>ন্তি অসিকীল়নসিপ্পং। মন্তসদ্দোপি পচ্চেকং যোজেতব্বো ‘‘আথব্বণমন্তো চ খীলনমন্তো চ ৰসীকরণমন্তো চ সোসাপনমন্তো চা’’তি। তত্থ <span class="bld">আথব্বণমন্তো</span>তি আথব্বণৰেদেন ৰিহিতো পরূপঘাতকরো মন্তো। <span class="bld">খীলনমন্তো</span>তি সারদারুখীলং মন্তেন জপ্পিত্বা পথৰিযং নিখণিত্বা ধারণমন্তো। <span class="bld">ৰসীকরণমন্তো</span>তি মন্তেন জপ্পিত্বা পরস্স উম্মত্তভাৰমাপন্নকরণো মন্তো। <span class="bld">সোসাপনমন্তো</span>তি পরস্স মংসলোহিতাদিসোসাপনমন্তো। <span class="bld">অগদপযোগো</span>তি ভুসৰিসস্স পযোজনং। আদিসদ্দেন অঞ্ঞেপি পরূপঘাতকরণে সিপ্পে সঙ্গণ্হাতি। <span class="bld">যক্খপরিত্ত</span>ন্তি যক্খেহি সমন্ততো তাণং। <span class="bld">নাগমণ্ডল</span>ন্তি সপ্পানং পৰেসননিৰারণত্থং মণ্ডলবন্ধমন্তো। আদিসদ্দেন ৰিসপটিহননমন্তাদযো সঙ্গণ্হাতীতি। নৰমং।</p>
<p class="subhead">১০. দসমসিক্খাপদং</p>
<p class="bodytext"><a name="para1018"></a><span class="paranum">১০১৮</span>. দসমে <a name="V1.0152"></a> অনুত্তানৰচনং নত্থীতি। দসমং।</p>
<p class="centered">চিত্তাগারৰগ্গো পঞ্চমো।</p>
<p class="title">৬. আরামৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para1025"></a><span class="paranum">১০২৫</span>. আরামৰগ্গস্স পঠমে <span class="bld">উপচার</span>ন্তি অপরিক্খিত্তস্স আরামস্স পরিক্খেপারহট্ঠানং উপচারং।</p>
<p class="bodytext"><a name="para1027"></a><span class="paranum">১০২৭</span>. ‘‘সীসানুলোকিকা’’তি <a name="M0.0174"></a> সামঞ্ঞতো ৰুত্তেপি ভিক্খুনীনমেৰ সীসন্তি আহ ‘‘ভিক্খুনীন’’ন্তি। <span class="bld">যত্থা</span>তি যস্মিং ঠানেতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para1028"></a><span class="paranum">১০২৮</span>. দুতিযে <span class="bld">অব্ভন্তরো</span>তি অব্ভন্তরে পরিযাপন্নো, জাতো ৰা। ‘‘সঙ্কামেসী’’তি ইমিনা <span class="bld">সংহরী</span>তি এত্থ হরধাতুযা সঙ্কমনত্থং দস্সেতি। <span class="bld">ন্হাপিতা</span>তি কপ্পকা। তে হি নহাপেন্তি সোচাপেন্তীতি ন্হাপিতাতি ৰুচ্চন্তি। <span class="bld">ত</span>ন্তি কাসাৰনিৰাসনন্তি। দুতিযং।</p>
<p class="subhead">৩-৪. ততিয-চতুত্থসিক্খাপদং</p>
<p class="bodytext"><a name="para1036"></a><span class="paranum">১০৩৬</span>. ততিযচতুত্থেসু অনুত্তানট্ঠানং নত্থীতি। ততিযচতুত্থানি।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para1043"></a><span class="paranum">১০৪৩</span>. পঞ্চমে <a name="V1.0153"></a> ‘‘কুলে মচ্ছরো’’তি এত্থ মচ্ছরনং <span class="bld">মচ্ছরো</span>তি ৰচনত্থো কাতব্বো। ‘‘তং কুলং অস্সদ্ধং অপ্পসন্ন’’ন্তি কুলস্স অৰণ্ণং ভাসতীতি যোজনা। ‘‘ভিক্খুনিযো দুস্সীলা পাপধম্মা’’তি ভিক্খুনীনং অৰণ্ণং ভাসতীতি যোজনা।</p>
<p class="bodytext"><a name="para1045"></a><span class="paranum">১০৪৫</span>. ‘‘সন্তংযেৰ আদীনৰ’’ন্তি সম্বন্ধিযা সম্বন্ধং দস্সেতুং ৰুত্তং ‘‘কুলস্স ৰা ভিক্খুনীনং ৰা’’তি ইমিনা দ্বীসু অঞ্ঞতরমেৰ ন সম্বন্ধো হোতি, অথ খো দ্বযম্পীতি দস্সেতীতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para1048"></a><span class="paranum">১০৪৮</span>. ছট্ঠে <span class="bld">ওৰাদাযা</span>তি এত্থ ন যো ৰা সো ৰা ওৰাদো হোতি, অথ খো গরুধম্মোযেৰাতি আহ ‘‘গরুধম্মত্থাযা’’তি। সহ ৰসতি এত্থ, এতেনাতি ৰা <span class="bld">সংৰাসো</span>তি ৰচনত্থেন উপোসথপৰারণা সংৰাসো নামাতি আহ ‘‘উপোসথপৰারণাপুচ্ছনত্থাযা’’তি। ‘‘পুচ্ছনত্থাযা’’তি ইমিনা <span class="bld">‘‘সংৰাসাযা’’</span>তি এত্থ উত্তরপদলোপভাৰং দস্সেতি। <span class="bld">এত্থা</span>তি ভিক্খুনিৰিভঙ্গে, সিক্খাপদে ৰা পাল়িযং ৰাতি। ছট্ঠং।</p>
<p class="subhead">৭-৯. সত্তম-অট্ঠম-নৰমসিক্খাপদং</p>
<p class="bodytext"><a name="para1053"></a><span class="paranum">১০৫৩</span>. সত্তমট্ঠমনৰমেসু <a name="M0.0175"></a> অনুত্তানৰচনং নত্থি। কেৰলং পন ‘‘ইমিস্সাপী’’তি পদং ৰিসেসো, ইমিস্সাপি পাল়িযাতি অত্থোতি। সত্তমট্ঠমনৰমানি।</p>
<p class="subhead">১০. দসমসিক্খাপদং</p>
<p class="bodytext"><a name="para1062"></a><span class="paranum">১০৬২</span>. দসমে দ্বে কাযা উপরিমকাযো হেট্ঠিমকাযোতি। তত্থ কটিতো উদ্ধং উপরিমকাযো, হেট্ঠা হেট্ঠিমকাযো। তত্থ ‘‘পসাখে’’তি ইদং হেট্ঠিমকাযস্স নামন্তি আহ ‘‘অধোকাযে’’তি। <span class="bld">হী</span>তি সচ্চং। <span class="bld">ততো</span>তি অধোকাযতো। ইমিনা পঞ্চমীবাহিরত্থসমাসং দস্সেতি। রুক্খস্স সাখা পভিজ্জিত্বা গতা ৰিয উভো ঊরূ পভিজ্জিত্বা গতাতি যোজনা।</p>
<p class="bodytext"><a name="para1065"></a><span class="paranum">১০৬৫</span>. <span class="bld">ফালেহী</span>তি <a name="V1.0154"></a> এত্থ <span class="bld">ইতি</span>সদ্দো আদ্যত্থো। তেন ‘‘ধোৰা’’তিআদীনি চত্তারি পদানি সঙ্গণ্হাতি। <span class="bld">আণত্তিদুক্কটানী</span>তি হেট্ঠা ৰুত্তেসু অট্ঠসু দুক্কটেসু ৰিনযদুক্কটমেৰ। <span class="bld">সেসেসূ</span>তি ভিন্দনতো সেসেসু ফালনাদীসূতি। দসমং।</p>
<p class="centered">আরামৰগ্গো ছট্ঠো।</p>
<p class="title">৭. গব্ভিনিৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para1069"></a><span class="paranum">১০৬৯</span>. গব্ভিনিৰগ্গস্স পঠমে কুচ্ছিং পৰিট্ঠো সত্তো এতিস্সা অত্থীতি <span class="bld">কুচ্ছিপৰিট্ঠসত্তা</span>। ‘‘কুচ্ছি’’ন্তিপি পাঠো। ইমিনা <span class="bld">গব্ভিনী</span>তি এত্থ গব্ভসদ্দো কুচ্ছিট্ঠসত্তৰাচকোতি দস্সেতি। গব্ভসদ্দো (অভিধানপ্পদীপিকাযং ৯৪৪ গাথাযং) হি কুচ্ছিট্ঠসত্তে চ কুচ্ছিম্হি চ ওৰরকে চ ৰত্ততীতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para1073"></a><span class="paranum">১০৭৩</span>. দুতিযে <a name="M0.0176"></a> থঞ্ঞং পিৰতীতি <span class="bld">পাযন্তো,</span> দারকো, সো এতিস্সা অত্থীতি <span class="bld">পাযন্তী</span>তি দস্সেন্তো আহ ‘‘থঞ্ঞং পাযমানি’’ন্তি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para1077"></a><span class="paranum">১০৭৭</span>. ততিযে <span class="bld">নিত্থরিস্সতী</span>তি ৰট্টদুক্খতো নিত্থরিস্সতি।</p>
<p class="bodytext"><a name="para1079"></a><span class="paranum">১০৭৯</span>. <span class="bld">পাণাতিপাতা ৰেরমণি</span>ন্তি এত্থ পাণাতিপাতা ৰিরমতি ইমাযাতি <span class="bld">ৰেরমণী</span>তি অত্থেন সিক্খাপদং ৰেরমণি নামাতি আহ ‘‘পাণাতিপাতা ৰেরমণিসিক্খাপদ’’ন্তি। যং তং সিক্খাপদন্তি <a name="V1.0155"></a> সম্বন্ধো। <span class="bld">সব্বত্থা</span>তি ‘‘অদিন্নাদানা ৰেরমণি’’ন্তিআদীসু সব্বেসু ৰাক্যেসু। পব্বজিতায সামণেরিযাতি সম্বন্ধো। <span class="bld">এতাসূ</span>তি ছসু সিক্খাসূতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para1084"></a><span class="paranum">১০৮৪</span>. চতুত্থে ‘‘ৰুট্ঠানসম্মুতী’’তি পদং ‘‘হোতী’’তি পদে কত্তা, ‘‘দাতব্বাযেৰা’’তি পদে কম্মন্তি। চতুত্থং।</p>
<p class="subhead">৫-৯. পঞ্চমাদিসিক্খাপদং</p>
<p class="bodytext"><a name="para1095"></a><span class="paranum">১০৯৫</span>. পঞ্চমাদীসু নৰমপরিযোসানেসু সিক্খাপদেসু অনুত্তানট্ঠানং নত্থীতি। পঞ্চমছট্ঠসত্তমট্ঠমনৰমানি।</p>
<p class="subhead">১০. দসমসিক্খাপদং</p>
<p class="bodytext"><a name="para1116"></a><span class="paranum">১১১৬</span>. দসমে <span class="bld">ৰূপকাসেয্যা</span>তি এত্থ কাসধাতুযা গত্যত্থং দস্সেন্তো আহ ‘‘গচ্ছেয্যা’’তি। দসমং।</p>
<p class="centered">গব্ভিনিৰগ্গো সত্তমো।</p>
<p class="title">৮. কুমারিভূতৰগ্গো</p>
<p class="subhead">১-২-৩. পঠম-দুতিয-ততিযসিক্খাপদ-অত্থযোজনা</p>
<p class="bodytext"><a name="para1119"></a><span class="paranum">১১১৯</span>. কুমারিভূতৰগ্গস্স <a name="M0.0177"></a> পঠমদুতিযততিযেসু যা পন তা মহাসিক্খমানাতি সম্বন্ধো। <span class="bld">সব্বপঠমা দ্বে মহাসিক্খমানা</span>তি গব্ভিনিৰগ্গে সব্বাসং সিক্খমানানং পঠমং ৰুত্তা দ্বে মহাসিক্খমানা। <span class="bld">তা পনা</span>তি মহাসিক্খমানা পন। <span class="bld">সিক্খমানাইচ্চেৰ ৰত্তব্বা</span>তি সম্মুতিকম্মেসু <a name="V1.0156"></a> সামঞ্ঞতো ৰত্তব্বা। ‘‘গিহিগতা’’তি ৰা ‘‘কুমারিভূতা’’তি ৰা ন ৰত্তব্বা, ৰদন্তি চে, সম্মুতিকম্মং কুপ্পতীতি অধিপ্পাযো। <span class="bld">গিহিগতাযা</span>তি এত্থ গিহিগতা নাম পুরিসন্তরগতা ৰুচ্চতি। সা হি যস্মা পুরিসসঙ্খাতেন গিহিনা গমিযিত্থ, অজ্ঝাচারৰসেন, গিহিং ৰা গমিত্থ, তস্মা গিহিগতাতি ৰুচ্চতি। অযং সিক্খমানাতি সম্বন্ধো। <span class="bld">কুমারিভূতা</span> নাম সামণেরা ৰুচ্চতি। সা হি যস্মা অগিহিগতত্তা কুমারী হুত্বা ভূতা, কুমারিভাৰং ৰা ভূতা গতা, তস্মা কুমারিভূতাতি ৰুচ্চতি। <span class="bld">তিস্সোপী</span>তি গিহিগতা কুমারিভূতা মহাসিক্খমানাতি তিস্সোপি। <span class="bld">সিক্খমানা</span>তি সিক্খং মানেতীতি সিক্খমানাতি। পঠম দুতিয ততিযানি।</p>
<p class="subhead">৪. চতুত্থসিক্খাপদং</p>
<p class="bodytext"><a name="para1136"></a><span class="paranum">১১৩৬</span>. চতুত্থে অনুত্তানৰচনং নত্থীতি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext">পঞ্চমে এত্থ সিক্খাপদে ‘‘সঙ্ঘেন পরিচ্ছিন্দিতব্বা’’তি যং ৰচনং ৰুত্তং, তস্সাতি যোজনাতি। পঞ্চমং।</p>
<p class="subhead">৬-৭-৮. ছট্ঠ-সত্তম-অট্ঠমসিক্খাপদং</p>
<p class="bodytext">ছট্ঠসত্তমট্ঠমেসু অনুত্তানট্ঠানং নত্থীতি। ছট্ঠসত্তমট্ঠমানি।</p>
<p class="subhead">৯. নৰমসিক্খাপদং</p>
<p class="bodytext"><a name="para1158"></a><span class="paranum">১১৫৮</span>. নৰমে <span class="bld">অন্তো</span>তি অব্ভন্তরে। ইমিনা আত্যূপসগ্গস্সত্থং দস্সেতি। ‘‘সোক’’ন্তিআদিনা অন্তো ৰাসেতি পৰেসেতীতি <span class="bld">আৰাসা</span> <a name="M0.0178"></a>। সোকং আৰাসা <span class="bld">সোকাৰাসা</span>তি ৰচনত্থং দস্সেতি। ঘরং ঘরসামিকা আৰিসন্তি ৰিয, এৰং অযম্পি সোকং আৰিসতীতি যোজনা। <span class="bld">ইতী</span>তি এৰং। <span class="bld">য</span>ন্তি সোকং। <span class="bld">স্বাস্সা</span>তি সো অস্সা। <span class="bld">সো</span>তি সোকো। <span class="bld">অস্সা</span>তি সিক্খমানায। <span class="bld">আৰাসো</span>তি আৰাসোকাসো। ‘‘এদিসা অয’’ন্তি ইমিনা ‘‘অজানন্তী’’তি এত্থ অজাননাকারং দস্সেতীতি। নৰমং।</p>
<p class="subhead">১০. দসমসিক্খাপদং</p>
<p class="bodytext"><a name="para1162"></a><span class="paranum">১১৬২</span>. দসমে <a name="V1.0157"></a> <span class="bld">অনাপুচ্ছা</span>তি এত্থ ত্বাপচ্চযো লোপোতি আহ ‘‘অনাপুচ্ছিত্বা’’তি। <span class="bld">দ্বিক্খত্তু</span>ন্তি দ্বে ৰারে। <span class="bld">সকি</span>ন্তি একৰারং।</p>
<p class="bodytext"><a name="para1163"></a><span class="paranum">১১৬৩</span>. অপুব্বং সমুট্ঠানসীসং ইমস্সাতি <span class="bld">অপুব্বসমুট্ঠানসীসং। দ্বীসুপি ঠানেসূ</span>তি ৰাচাতো চ কাযৰাচাতো চাতি দ্বীসু ঠানেসুপি। <span class="bld">অননুজানাপেত্বা</span>তি মাতাপিতূহি চ সামিকেন চ ন অনুজানাপেত্বাতি। দসমং।</p>
<p class="subhead">১১. একাদসমসিক্খাপদং</p>
<p class="bodytext"><a name="para1167"></a><span class="paranum">১১৬৭</span>. একাদসমে <span class="bld">তত্থা</span>তি ‘‘পারিৰাসিযছন্দদানেনা’’তি ৰচনে। <span class="bld">অঞ্ঞত্রা</span>তি অঞ্ঞং ঠানং।</p>
<p class="bodytext"><span class="bld">একং অজ্ঝেসন্তী</span>তি একং ভিক্খুং ধম্মকথনত্থায নিয্যোজেন্তি। <span class="bld">অঞ্ঞং পনা</span>তি উপোসথিকতো অঞ্ঞং পন।</p>
<p class="bodytext"><span class="bld">তত্রা</span>তি তেসু ভিক্খূসু। সুভাসুভং নক্খত্তং পঠতীতি <span class="bld">নক্খত্তপাঠকো। দারুণ</span>ন্তি কক্খল়ং। <span class="bld">তে</span>তি ভিক্খূ। <span class="bld">তস্সা</span>তি নক্খত্তপাঠকস্স ভিক্খুস্স। ‘‘নক্খত্তং পটিমানেন্তং, অত্থো বালং উপচ্চগা’’তিজাতকপাল়ি (জা॰ ১.১.৪৯)। অযং পনেত্থ যোজনা – নক্খত্তং পটিমানেন্তং বালং অত্থো হিতং উপচ্চগা উপসমীপে অতিক্কমিত্বা অগাতি। একাদসমং।</p>
<p class="subhead">১২. দ্বাদসমসিক্খাপদং</p>
<p class="bodytext"><a name="para1170"></a><span class="paranum">১১৭০</span>. দ্বাদসমে <a name="M0.0179"></a> <span class="bld">নপ্পহোতী</span>তি ভিক্খুনিযো নিৰাসাপেতুং ন সক্কোতীতি। দ্বাদসমং।</p>
<p class="subhead">১৩. তেরসমসিক্খাপদং</p>
<p class="bodytext"><a name="para1175"></a><span class="paranum">১১৭৫</span>. তেরসমে <span class="bld">একং ৰস্স</span>ন্তি এত্থ ৰস্সসদ্দো সংৰচ্ছরপরিযাযো, উপযোগৰচনঞ্চ ভুম্মত্থে হোতীতি আহ ‘‘একস্মিং সংৰচ্ছরে’’তি। তেরসমং।</p>
<p class="centered">কুমারিভূতৰগ্গো অট্ঠমো।</p>
<p class="title">৯. ছত্তুপাহনৰগ্গো</p>
<p class="subhead">১. পঠমসিক্খাপদ-অত্থযোজনা</p>
<p class="bodytext"><a name="para1181"></a><span class="paranum">১১৮১</span>. ছত্তৰগ্গস্স <a name="V1.0158"></a> পঠমে <span class="bld">কদ্দমাদীনী</span>তি চিক্খল্লাদীনি। আদিসদ্দেন উদকাদীনি সঙ্গণ্হাতি। <span class="bld">গচ্ছাদীনী</span>তি খুদ্দপাদপাদীনি। আদিসদ্দেন অঞ্ঞানিপি ছত্তং ধারেতুং অসক্কুণেয্যানি সম্বাধট্ঠানানি সঙ্গণ্হাতীতি। পঠমং।</p>
<p class="subhead">২. দুতিযসিক্খাপদং</p>
<p class="bodytext"><a name="para1184"></a><span class="paranum">১১৮৪</span>. দুতিযে <span class="bld">যানেনা</span>তি যন্তি ইচ্ছিতট্ঠানং সুখেন গচ্ছন্তি অনেনাতি <span class="bld">যান</span>ন্তি। দুতিযং।</p>
<p class="subhead">৩. ততিযসিক্খাপদং</p>
<p class="bodytext"><a name="para1191"></a><span class="paranum">১১৯১</span>. ততিযে ‘‘ৰিপ্পকিরিযিংসূ’’তি কিরিযাপদস্স কত্তুনা অৰিনাভাৰতো কত্তারং দস্সেতুং ৰুত্তং ‘‘মণযো’’তি। <span class="bld">মণযো</span>তি চ রতনানীতি। ততিযং।</p>
<p class="subhead">৪. চতুত্থসিক্খাপদং</p>
<p class="bodytext"><a name="para1194"></a><span class="paranum">১১৯৪</span>. চতুত্থে <span class="bld">সীসূপগাদীসূ</span>তি আদিসদ্দেন গীৰূপগাদযো সঙ্গণ্হাতি। <span class="bld">যং য</span>ন্তি অলঙ্কারন্তি। চতুত্থং।</p>
<p class="subhead">৫. পঞ্চমসিক্খাপদং</p>
<p class="bodytext"><a name="para1199"></a><span class="paranum">১১৯৯</span>. পঞ্চমে <a name="M0.0180"></a> <span class="bld">গন্ধেন চা</span>তি গন্ধেতি অত্তনো ৰত্থুং সূচেতি পকাসেতীতি গন্ধো। <span class="bld">ৰণ্ণকেন চা</span>তি ৰিলেপনেন চ। তঞ্হি ৰণ্ণযতি ছৰিসোভং পকাসেতীতি ৰণ্ণকন্তি ৰুচ্চতি। চসদ্দেন সমাহারদ্বন্দৰাক্যং দীপেতীতি। পঞ্চমং।</p>
<p class="subhead">৬. ছট্ঠসিক্খাপদং</p>
<p class="bodytext"><a name="para1202"></a><span class="paranum">১২০২</span>. ছট্ঠে <a name="V1.0159"></a> অনুত্তানৰচনং নত্থীতি। ছট্ঠং।</p>
<p class="subhead">৭. সত্তমসিক্খাপদং</p>
<p class="bodytext"><a name="para1208"></a><span class="paranum">১২০৮</span>. সত্তমে <span class="bld">উম্মদ্দনে</span>তি উপ্পীল়িত্বা মদ্দনে। <span class="bld">সংবাহনেপী</span>তি পুনপ্পুনং বাহনেপীতি। সত্তমং।</p>
<p class="subhead">৮-১০. অট্ঠমাদিসিক্খাপদং</p>
<p class="bodytext"><a name="para1210"></a><span class="paranum">১২১০</span>. অট্ঠমাদীসু তীসু অনুত্তানৰচনং নত্থীতি। অট্ঠমনৰমদসমানি।</p>
<p class="subhead">১১. একাদসমসিক্খাপদং</p>
<p class="bodytext"><a name="para1214"></a><span class="paranum">১২১৪</span>. একাদসমে <span class="bld">অভিমুখমেৰা</span>তি অভিমুখে এৰ। মুখস্স হি অভি <span class="bld">অভিমুখ</span>ন্তি ৰচনত্থো কাতব্বো, সত্তমিযা অংকারো। ইমিনা <span class="bld">পুরতো</span>তি এত্থ তোপচ্চযো ভুম্মত্থে হোতীতি দস্সেতি। <span class="bld">উপচার</span>ন্তি দ্বাদসহত্থূপচারন্তি। একাদসমং।</p>
<p class="subhead">১২. দ্বাদসমসিক্খাপদং</p>
<p class="bodytext"><a name="para1219"></a><span class="paranum">১২১৯</span>. দ্বাদসমে ‘‘অনোকাসকত’’ন্তিপদস্স অযুত্তসমাসভাৰঞ্চ ৰিসেসনপরপদবাহিরসমাসভাৰঞ্চ দস্সেতুং ৰুত্তং ‘‘অকতওকাস’’ন্তি। ওকাসো ন কতো যেনাতি <span class="bld">অনোকাসকতো,</span> ভিক্খু, তং। ‘‘অনিযমেত্বা’’তি ইমিনা ‘‘অনোদিস্সা’’তি পদস্স ত্বাপচ্চযন্তভাৰং দস্সেতীতি। দ্বাদসমং।</p>
<p class="subhead">১৩. তেরসমসিক্খাপদং</p>
<p class="bodytext"><a name="para1226"></a><span class="paranum">১২২৬</span>. তেরসমে <a name="M0.0181"></a> <span class="bld">উপচারেপী</span>তি অপরিক্খিত্তস্স গামস্স পরিক্খেপারহট্ঠানসঙ্খাতে উপচারেপি।</p>
<p class="bodytext"><a name="para1227"></a><span class="paranum">১২২৭</span>. ‘‘অচ্ছিন্নচীৰরিকাযা’’তি <a name="V1.0160"></a> সামঞ্ঞতো ৰুত্তেপি ৰিসেসোযেৰাধিপ্পেতোতি আহ ‘‘সঙ্কচ্চিকচীৰরমেৰা’’তি। সমন্ততো পুরিসানং দস্সনং কন্তীযতি ছিন্দীযতি এত্থাতি <span class="bld">সঙ্কচ্চি,</span> অধক্খকউব্ভনাভিট্ঠানং, সঙ্কচ্চে নিৰসিতব্বন্তি <span class="bld">সংকচ্চিকং,</span> তমেৰ চীৰরন্তি <span class="bld">সঙ্কচ্চিকচীৰর</span>ন্তি। তেরসমং।</p>
<p class="centered">ছত্তুপাহনৰগ্গো নৰমো।</p>
<p class="bodytext">সব্বানেৰ সিক্খাপদানীতি সম্বন্ধো। <span class="bld">ততো</span>তি তেহি অট্ঠাসীতিসতসিক্খাপদেহি, অপনেত্বাতি সম্বন্ধো।</p>
<p class="bodytext"><span class="bld">তত্রা</span>তি তেসু খুদ্দকেসু। <span class="bld">এত্থা</span>তি দসসু সিক্খাপদেসূতি।</p>
<p class="centered">ভিক্খুনিৰিভঙ্গে খুদ্দকৰণ্ণনায</p>
<p class="centered">যোজনা সমত্তা।</p>
<p class="subhead">৫. পাটিদেসনীযসিক্খাপদ-অত্থযোজনা</p>
<p class="bodytext">খুদ্দকানং অনন্তরা পাটিদেসনীযা নাম অট্ঠ যে ধম্মা সঙ্খেপেনেৰ সঙ্গহং আরূল়্হা সঙ্গীতিকারেহি, তেসং অট্ঠন্নং পাটিদেসনীযনামকানং ধম্মানং সঙ্খেপেনেৰ এসা ৰণ্ণনা পৰত্ততেতি যোজনা।</p>
<p class="bodytext"><a name="para1228"></a><span class="paranum">১২২৮</span>. <span class="bld">যা</span>নি সব্বিতেলাদীনীতি সম্বন্ধো। <span class="bld">হী</span>তি ৰিত্থারো। <span class="bld">এত্থা</span>তি অট্ঠসু পাটিদেসনীযেসু। <span class="bld">পাল়িৰিনিমুত্তকেসূ</span>তি পাল়িতো ৰিনিমুত্তকেসু। <span class="bld">সব্বেসূ</span>তি অখিলেসু সব্বিতেলাদীসূতি।</p>
<p class="centered">ভিক্খুনিৰিভঙ্গে পাটিদেসনীযৰণ্ণনায যোজনা সমত্তা।</p>
<p class="bodytext"><span class="bld">পনা</span>তি পক্খন্তরজোতকো। যে ধম্মা উদ্দিট্ঠাতি সম্বন্ধো। <span class="bld">তেস</span>ন্তি পাটিদেসনীযানং। পুন <span class="bld">তেস</span>ন্তি সেখিযঅধিকরণসমথধম্মানং।</p>
<p class="bodytext"><span class="bld">ত</span>ন্তি <a name="V1.0161"></a> <a name="M0.0182"></a> অত্থৰিনিচ্ছযং, ৰিদূ <span class="bld">ৰদন্তী</span>তি সম্বন্ধো। যকারো পদসন্ধিকরো। অযং পনেত্থ যোজনা – তেসং পাটিদেসনীযানং অনন্তরা যে চ সেখিযা পঞ্চসত্ততি যে চ ধম্মা, চসদ্দো লুত্তনিদ্দিট্ঠো, <span class="bld">অধিকরণব্হযা</span> অধিকরণসমথনামকা সত্ত যে চ ধম্মা ভগৰতা উদ্দিট্ঠা, তেসং সেখিযঅধিকরণসমথধম্মানং যো অত্থৰিনিচ্ছযো ৰিভঙ্গে মযা ৰুত্তো, তাদিসমেৰ তং অত্থৰিনিচ্ছযং ভিক্খুনীনং ৰিভঙ্গেপি ৰিদূ ৰদন্তি যস্মা, তস্মা তেসং ধম্মানং সেখিযঅধিকরণসমথধম্মানং যা অত্থৰণ্ণনা তত্থ মহাৰিভঙ্গে ৰিসুং মযা ন ৰুত্তা। ইমা অত্থৰণ্ণনা <span class="bld">ইধা</span>পি ভিক্খুনীনং ৰিভঙ্গেপি, পিসদ্দো লুত্তনিদ্দিট্ঠো, মযা ন ৰুত্তাযেৰাতি। নকারো দ্বীসু কিরিযাসু যোজেতব্বো।</p>
<p class="gatha1">‘‘সব্বাসৰপহং মগ্গং, পুঞ্ঞকম্মেন চিমিনা।</p>
<p class="gathalast">উপ্পাদেত্বা সসন্তানে, সত্তা পস্সন্তু নিব্বুতি’’ন্তি॥</p>
<p class="bodytext">অযং গাথা এতরহি পোত্থকেসু নত্থি, টীকাসু পন অত্থি। তস্মা এৰমেত্থ যোজনা ৰেদিতব্বা – <span class="bld">ইমিনা পুঞ্ঞকম্মেন চ</span> ৰিভঙ্গৰণ্ণনায কতেন ইমিনা পুঞ্ঞকম্মেন চ অঞ্ঞেন পুঞ্ঞকম্মেন চ। চসদ্দো হি অৰুত্তসম্পিণ্ডনত্থো। <span class="bld">সত্তা</span> সব্বে সত্তা <span class="bld">সব্বাসৰপহং</span> সব্বেসং আসৰানং ৰিঘাতকং <span class="bld">মগ্গং</span> অরহত্তমগ্গং <span class="bld">সসন্তানে</span> অত্তনো নিযকজ্ঝত্তে <span class="bld">উপ্পাদেত্বা</span> জনেত্বা <span class="bld">নিব্বুতিং</span> খন্ধপরিনিব্বানং ঞাণালোচনেন পস্সন্তূতি।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">ভিক্খুনিৰিভঙ্গৰণ্ণনায</p>
<p class="centered">যোজনা সমত্তা।</p>
<p class="gatha1">জাদিলঞ্ছিতনামেন, নেকানং ৰাচিতো মযা।</p>
<p class="gathalast">ভিক্খুনীনং ৰিভঙ্গস্স, সমত্তো যোজনানযোতি॥</p></div>
<p class="chapter">মহাৰগ্গযোজনা</p>
<div class="chaptxt">
<p class="namo">॥ নমো তস্স ভগৰতো অরহতো সম্মাসম্বুদ্ধস্স॥</p>
<p class="title">১. মহাখন্ধকং</p>
<p class="subhead">১. বোধিকথা</p>
<p class="gatha1">এৰূভতোৰিভঙ্গস্স <a name="V1.0162"></a> <a name="M0.0183"></a>, কত্বান যোজনানযং।</p>
<p class="gathalast">মহাৰগ্গখন্ধকস্স, করিস্সং যোজনানযং॥</p>
<p class="bodytext"><span class="bld">উভিন্ন</span>ন্তি উভযেসং। <span class="bld">পাতিমোক্খান</span>ন্তি পাতিমোক্খৰিভঙ্গানং। পাতিমোক্খগহণেন হেত্থ তেসং ৰিভঙ্গোপি গহিতো অভেদেন ৰা উত্তরপদলোপৰসেন ৰা। <span class="bld">খন্ধক</span>ন্তি পঞ্ঞত্তিসমূহং। খন্ধসদ্দো হেত্থ পঞ্ঞত্তিৰাচকো। ৰিনযপঞ্ঞত্তিযো ৰুচ্চন্তি ‘‘খন্ধো’’তি। তেসং সমূহো <span class="bld">খন্ধকো</span>। অথৰা <span class="bld">খন্ধো</span>তি রাসি। খন্ধসদ্দো হি রাসত্থৰাচকো। ৰিনযপঞ্ঞত্তিরাসি ৰুচ্চতি ‘‘খন্ধো’’তি। ককারো পকাসকৰাচকো। খন্ধানং ৰিনযপঞ্ঞত্তিরাসীনং কো পকাসকোতি <span class="bld">খন্ধকো,</span> <a name="V1.0163"></a> তং খন্ধকং। অযং পনেত্থ যোজনা – উভিন্নং পাতিমোক্খানং সঙ্গীতিসমনন্তরং <span class="bld">খন্ধকোৰিদা</span> খন্ধকেসু কুসলা মহাথেরা যং খন্ধকং সঙ্গাযিংসু, তস্স খন্ধকস্স দানি সংৰণ্ণনাক্কমো যস্মা সম্পত্তো, তস্মা তস্স খন্ধকস্স অযং অনুত্তানত্থৰণ্ণনা হোতীতি।</p>
<p class="bodytext">যে অত্থাতি সম্বন্ধো। হিসদ্দো পদালঙ্কারো। <span class="bld">যেস</span>ন্তি পদানং। <span class="bld">তে</span>তি তে অত্থে। <span class="bld">ভৰে</span>তি ভৰেয্য, ভৰিতুং সক্কুণেয্যাতি অত্থো। <span class="bld">তেস</span>ন্তি অত্থানং। <span class="bld">কি</span>ন্তি কিং পযোজনং। <span class="bld">তে</span>তি অত্থে, ঞাতুন্তি সম্বন্ধো। অথৰা <span class="bld">তে</span>তি অত্থা, অৰণ্ণিতাতি সম্বন্ধো। <span class="bld">তেসংযেৰা</span>তি অত্থানমেৰ। অযং পনেত্থ যোজনা – পদভাজনীযে যেসং পদানং যে অত্থা ভগৰতা পকাসিতা, তেসং পদানন্তি পাঠসেসো, তে অত্থে পুন ৰদেয্যাম চে, কদা পরিযোসানং সংৰণ্ণনায পরিনিট্ঠানং ভৰে, ন ভৰেয্যাতি অধিপ্পাযো। যে চেৰ অত্থা উত্তানা, তেসং সংৰণ্ণনায কিং পযোজনং, ন পযোজনন্তি অধিপ্পাযো। <span class="bld">অধিপ্পাযানুসন্ধীহি</span> চ অধিপ্পাযেন চ অনুসন্ধিনা চ ব্যঞ্জনেন চ যে পন অত্থা অনুত্তানা, তে অত্থে, অত্থা ৰা অৰণ্ণিতা <a name="M0.0184"></a> যস্মা ঞাতুং ন সক্কা, তস্মা তেসংযেৰ অত্থানং অযং সংৰণ্ণনানযো হোতীতি। ইতিসদ্দো পরিসমাপনত্থো।</p>
<p class="bodytext"><a name="para1"></a><span class="paranum">১</span>. ‘‘তেন…পে॰… ৰেরঞ্জায’’ন্তিআদীসু (পারা॰ ১) করণৰচনে ৰিসেসকারণমত্থি ৰিয, <span class="bld">‘‘তেন…পে॰… পঠমাভিসম্বুদ্ধো’’</span>তি এত্থ কিঞ্চাপি নত্থীতি যোজনা। অসদিসোপমাযং। <span class="bld">কিঞ্চাপি</span>সদ্দো গরহত্থজোতকো, <span class="bld">পন-</span>সদ্দো সম্ভাৰনত্থজোতকো। ‘‘করণৰচনেনেৰা’’তি এত্থ এৰকারেন উপযোগৰচনং ৰা ভুম্মৰচনং ৰা নিৰারেতি। <span class="bld">অভিলাপো</span>তি অভিমুখং অত্থং লপতীতি অভিলাপো, সদ্দো। <span class="bld">আদিতো</span>তি ৰেরঞ্জকণ্ডতো। <span class="bld">এত</span>ন্তি ‘‘তেন সমযেন বুদ্ধো ভগৰা উরুৰেলায’’ন্তিআদিৰচনং। ‘‘অঞ্ঞেসুপী’’তি ৰত্বা তমেৰত্থং দস্সেতুং ৰুত্তং ‘‘ইতো পরেসূ’’তি।</p>
<p class="bodytext">যদি ৰিসেসকারণং নত্থি, কিং পনেতস্স ৰচনে পযোজনন্তি চোদেন্তো আহ ‘‘কিং পনেতস্সা’’তিআদি। <span class="bld">এতস্সা</span>তি ‘‘তেন সমযেন বুদ্ধো ভগৰা উরুৰেলায’’ন্তিআদিৰচনস্স। নিদানদস্সনং পযোজনং নামাতি যোজনা। তমেৰত্থং ৰিভাৰেতুমাহ <span class="bld">‘‘যা হী’’</span>তিআদি। যা পব্বজ্জা চেৰ যা উপসম্পদা চ ভগৰতো অনুঞ্ঞাতাতি যোজনা। যানি চ অনুঞ্ঞাতানীতি সম্বন্ধো। <span class="bld">তানী</span>তি পব্বজ্জাদীনি। <span class="bld">অভিসম্বোধি</span>ন্তি অরহত্তমগ্গঞাণপদট্ঠানং সব্বঞ্ঞুতঞ্ঞাণঞ্চ সব্বঞ্ঞুতঞ্ঞাণপদট্ঠানং অরহত্তমগ্গঞাণঞ্চ। <span class="bld">বোধিমহামণ্ডে</span>তি মহন্তানং মগ্গঞাণসব্বঞ্ঞুতঞ্ঞাণানং পসন্নট্ঠানে বোধিরুক্খমূলেতি অত্থো। <span class="bld">এৰ</span>ন্তিআদি নিগমনং।</p>
<p class="bodytext"><span class="bld">তত্থা</span>তি <a name="V1.0164"></a> যং ‘‘তেন সমযেন উরুৰেলায’’ন্তিআদিৰচনং ৰুত্তং, তত্থ। <span class="bld">উরুৰেলায</span>ন্তি এত্থ উরুসদ্দো মহন্তপরিযাযোতি আহ ‘‘মহাৰেলায’’ন্তি। ‘‘ৰালিকরাসিম্হী’’তি ইমিনা ৰেলাসদ্দস্স রাসত্থং দস্সেতি, কালসীমাদযো নিৰত্তেতি। যদি পন ‘‘উরূ’’তি ৰালিকায নামং, ‘‘ৰেলা’’তি মরিযাদায, এৰঞ্হি সতি ননু উরুযা ৰেলাতি অত্থো দট্ঠব্বোতি আহ ‘‘ৰেলাতিক্কমনহেতু আহটা উরু উরুৰেলা’’তি। ইমিনা <a name="M0.0185"></a> ৰেলায অতিক্কমো <span class="bld">ৰেলা</span> উত্তরপদলোপৰসেন, ৰেলায আহটা উরু <span class="bld">উরুৰেলা</span> পদৰিপরিযাযৰসেনাতি দস্সেতি। <span class="bld">এত্থা</span>তি ‘‘উরুৰেলায’’ন্তিপদে। তমেৰত্থং ৰিভাৰেন্তো আহ ‘‘অতীতে কিরা’’তিআদি। অনুপ্পন্নে বুদ্ধে পব্বজিত্বাতি সম্বন্ধো। <span class="bld">তাপসপব্বজ্জ</span>ন্তি ইসিপব্বজ্জং, ন সমণপব্বজ্জং। <span class="bld">কতিকৰত্ত</span>ন্তি করণং কতং, কতেন পৰত্তং কতিকং, তমেৰ ৰত্তং কতিকৰত্তং। অকংসু কিরাতি সম্বন্ধো। <span class="bld">যো</span>তি যো কোচি। <span class="bld">অঞ্ঞো</span>তি অত্তনা অপরো। সো আকিরতূতি সম্বন্ধো। <span class="bld">পত্তপুটেনা</span>তি পণ্ণেন কতেন পুটেন। <span class="bld">ততো</span>তি কতিকৰত্তকরণতো। <span class="bld">তত্থা</span>তি তস্মিং পদেসে। <span class="bld">ততো</span>তি মহাৰালিকরাসিজননতো, পরন্তি সম্বন্ধো। নন্তি তং পদেসং। <span class="bld">ত</span>ন্তি মহাৰালিকরাসিং।</p>
<p class="bodytext">‘‘বোধিরুক্খমূলে’’তি এত্থ অস্সত্থরুক্খস্স উপচারৰসেন বোধীতি নামলভনং দস্সেন্তো আহ ‘‘বোধি ৰুচ্চতি চতূসু মগ্গেসু ঞাণ’’ন্তিআদি। ইমিনা চত্তারি সচ্চানি বুজ্ঝতীতি <span class="bld">বোধী</span>তি ৰচনত্থেন চতূসু মগ্গেসু ঞাণং বোধি নামাতি দস্সেতি। <span class="bld">এত্থা</span>তি বোধিম্হি, বোধিযং ৰা। সমীপত্থে চেতং ভুম্মৰচনং। <span class="bld">রুক্খোপী</span>তি পিসদ্দেন ন মগ্গঞাণমেৰাতি দস্সেতি। <span class="bld">মূলে</span>তি আসন্নে। <span class="bld">পঠমাভিসম্বুদ্ধো</span>তি অনুনাসিকলোপৰসেন সন্ধীতি আহ ‘‘পঠমং অভিসম্বুদ্ধো’’তি। ‘‘হুত্বা’’তি ইমিনা ‘‘পঠম’’ন্তিপদস্স ভাৰনপুংসকং দস্সেতি। <span class="bld">সব্বপঠমংযেৰা</span>তি সব্বেসং জনানং পঠমমেৰ অভিসম্বুদ্ধো হুত্বাতি সম্বন্ধো। একো এৰ পল্লঙ্কো <span class="bld">একপল্লঙ্কো</span>তি অৰধারণসমাসং দস্সেন্তো আহ ‘‘একেনেৰ পল্লঙ্কেনা’’তি। ‘‘সকিং…পে॰… আভুজিতেনা’’তি ইমিনা অৰধারণফলং দস্সেতি। <span class="bld">পল্লঙ্কো</span>তি চ ঊরুবদ্ধাসনং। <span class="bld">ৰিমুত্তিসুখং পটিসংৰেদী</span>তি এত্থ তদঙ্গাদীসু (পটি॰ ম॰ অট্ঠ॰ ১.১.১০৪) পঞ্চসু ৰিমুত্তীসু পটিপ্পস্সদ্ধিসঙ্খাতা ফলসমাপত্তি এৰাধিপ্পেতাতি আহ ‘‘ফলসমাপত্তিসুখ’’ন্তি। <span class="bld">ফলসমাপত্তী</span>তি অরহত্তফলসমাপত্তি। সা হি ৰিরুদ্ধেহি উপক্কিলেসেহি মুচ্চিতট্ঠেন <span class="bld">ৰিমুত্তী</span>তি ৰুচ্চতি, তায সম্পযুত্তং সুখং <span class="bld">ৰিমুত্তিসুখং,</span> চতুত্থজ্ঝানিকং অরহত্তফলসমাপত্তিসুখং। অথৰা তায জাতং সুখং ৰিমুত্তিসুখং, সকলকিলেসদুক্খূপসমসুখং <a name="M0.0186"></a>। ‘‘পটিসংৰেদযমানো’’তিইমিনা ‘‘পটিসংৰেদী’’তি এত্থ ণীপচ্চযস্স কত্তুত্থং দস্সেতি। পুনপ্পুনং সুট্ঠু ৰদতি অনুভৰতীতি <span class="bld">পটিসংৰেদী</span>। পটিসংৰেদী হুত্বা নিসীদীতি সম্বন্ধো।</p>
<p class="bodytext"><span class="bld">পচ্চযাকার</span>ন্তি <a name="V1.0165"></a> অৰিজ্জাদিপচ্চযানং উপ্পাদাকারং। কস্মা পচ্চযাকারো পটিচ্চসমুপ্পাদো নামাতি আহ ‘‘পচ্চযাকারো হী’’তিআদি। <span class="bld">হী</span>তি সচ্চং, যস্মা ৰা। ‘‘অঞ্ঞমঞ্ঞ’’ন্তিইমিনা ‘‘পটিচ্চা’’তিপদস্স কম্মং দস্সেতি, ‘‘সহিতে’’তিইমিনা সংসদ্দস্সত্থং। ‘‘ধম্মে’’তিইমিনা তস্স সরূপং। <span class="bld">এত্থা</span>তি ইমিস্সং ৰিনযট্ঠকথাযং। <span class="bld">তত্থা</span>তি ‘‘অনুলোমপটিলোম’’ন্তিপদে, অনুলোমপটিলোমেসু ৰা। স্বেৰ পচ্চযাকারো ৰুচ্চতীতি যোজনা। ‘‘অত্তনা কত্তব্বকিচ্চকরণতো’’তিইমিনা অনুলোমসদ্দস্স সভাৰত্থং দস্সেতি। <span class="bld">স্বেৰা</span>তি পচ্চযাকারো এৰ। <span class="bld">তং কিচ্চ</span>ন্তি অত্তনা কত্তব্বং তং কিচ্চং। <span class="bld">তস্স অকরণতো</span>তি অত্তনা কত্তব্বকিচ্চস্স অকরণতো। ইমিনা পটিলোমসদ্দস্স সভাৰত্থং দস্সেতি। <span class="bld">পুরিমনযেনেৰা</span>তি ‘‘অৰিজ্জাপচ্চযা সঙ্খারা’’তিআদিনা পুরিমনযেনেৰ। <span class="bld">ৰা</span>তি অথৰা। <span class="bld">পৰত্তিযা</span>তি সংসারপৰত্তিযা। <span class="bld">অনুলোমো</span>তি অনুকূলো, অনুরূপো ৰা। <span class="bld">ইতরো</span>তি ‘‘অৰিজ্জাযত্বেৰা’’তিআদিনা ৰুত্তো পচ্চযাকারো। <span class="bld">তস্সা</span>তি পৰত্তিযা। <span class="bld">পটিলোমো</span>তি পটিৰিরুদ্ধো, <span class="bld">এত্থা</span>তি ‘‘অনুলোমপটিলোম’’ন্তিপদে। <span class="bld">অত্থো দট্ঠব্বো</span>তি এত্থ অত্থো এৰাতি সম্ভৰতো তস্স ফলং ৰা ‘‘সদ্দন্তরত্থাপোহনেন সদ্দো অত্থং ৰদতী’’তি ৰচনতো (উদা॰ অট্ঠ॰ ১; দী॰ নি॰ টী॰ ১.১; ম॰ নি॰ টী॰ ১.মুলপরিযাযসুত্তৰণ্ণনা; সং॰ নি॰ টী॰ ১.১.ওঘতরযসুত্তৰণ্ণনা; অ॰ নি॰ টী॰ ১.১.রুপাদিৰগ্গৰণ্ণনা) সদ্দন্তরত্থাপোহনং ৰা দস্সেন্তো আহ ‘‘আদিতো পনা’’তিআদি। <span class="bld">যাৰ</span>সদ্দো অৰধিৰচনো। যাৰ অন্তং পাপেত্বাতি সম্বন্ধো। <span class="bld">ইতো</span>তি ইমেহি ৰুত্তেহি দ্বীহি অত্থেহি। <span class="bld">‘‘মনসাকাসী’’</span>তি এত্থ ইকারলোপৰসেন সন্ধীতি আহ ‘‘মনসি অকাসী’’তি। <span class="bld">তত্থা</span>তি ‘‘মনসাকাসী’’তিপদে। <span class="bld">যথা</span>তি যেনাকারেন। <span class="bld">ইদ</span>ন্তি ইমং আকারং। <span class="bld">তত্থা</span>তি ‘‘অৰিজ্জাপচ্চযা সঙ্খারা’’তিআদিপাঠে অৰযৰত্থো এৰং ৰেদিতব্বোতি যোজনা। সমাসমজ্ঝে তসদ্দেন পুব্বপদস্সেৰ লিঙ্গৰচনানি গহেতব্বানীতি আহ ‘‘অৰিজ্জা চ সা পচ্চযো চা’’তি <a name="M0.0187"></a>। ৰাক্যে পন তসদ্দেন পরপদস্সেৰ লিঙ্গৰচনানি গহেতব্বানি। ‘‘অৰিজ্জাপচ্চযা’’তিপদং ‘‘সম্ভৰন্তী’’তিপদেন সম্বন্ধিতব্বন্তি আহ ‘‘তস্মা অৰিজ্জাপচ্চযা সঙ্খারা সম্ভৰন্তী’’তি। <span class="bld">সব্বপদেসূ</span>তি ‘‘সঙ্খারপচ্চযা ৰিঞ্ঞাণ’’ন্তিআদীসু সব্বেসু পদেসু।</p>
<p class="bodytext"><span class="bld">যথা পনা</span>তি যেনাকারেন পন। <span class="bld">ইদ</span>ন্তি ইমং আকারং। <span class="bld">তত্থা</span>তি ‘‘অৰিজ্জায…পে॰… নিরোধো’’তিআদিৰাক্যে। <span class="bld">অৰিজ্জাযত্বেৰা</span>তি এত্থ ‘‘ভদ্দিযোত্বেৰা’’তিআদীসু ৰিয ‘‘ভদ্দিযো ইতি এৰা’’তি পদচ্ছেদো কত্তব্বো, ন এৰং ‘‘অৰিজ্জায ইতি এৰা’’তি, অথ খো ‘‘অৰিজ্জায তু এৰা’’তি কাতব্বোতি আহ ‘‘অৰিজ্জায তু এৰা’’তি। ‘‘প অতিমোক্খং অতিপমোক্খ’’ন্তিআদীসু (কঙ্খা॰ অট্ঠ॰ নিদানৰণ্ণনা) ৰিয উপসগ্গব্যত্তযেন ৰুত্তং, এৰমিধ <a name="V1.0166"></a> নিপাতব্যত্তযেন ৰুত্তন্তি দট্ঠব্বং। তত্থ এৰসদ্দেন সত্তজীৰাদযো নিৰত্তেতি। তুসদ্দো পক্খন্তরত্থজোতকো। অনুলোমপক্খতো পটিলোমসঙ্খাতং পক্খন্তরং মনসাকাসীতি অত্থো। অসেসৰিরাগনিরোধসদ্দো অযুত্তসমাসো, উত্তরপদেন চ ততিযাসমাসোতি আহ ‘‘ৰিরাগসঙ্খাতেন মগ্গেন অসেসনিরোধা’’তি। তত্থ অসেসসদ্দং ৰিরাগসদ্দেন সম্বন্ধমকত্বা নিরোধসদ্দেন সম্বন্ধং কত্বা অত্থস্স গহণং <span class="bld">অযুত্তসমাসো</span> নাম। ‘‘মগ্গেনা’’তিইমিনা ৰিরাগসদ্দস্সত্থং দস্সেতি। মগ্গো হি ৰিরজ্জনট্ঠেন <span class="bld">ৰিরাগো</span>তি ৰুচ্চতি। <span class="bld">সঙ্খারনিরোধো</span>তি এত্থ মগ্গেন নিরোধত্তা অনুপ্পাদনিরোধো হোতীতি আহ ‘‘সঙ্খারানং অনুপ্পাদনিরোধো হোতী’’তি। <span class="bld">অনুপ্পাদনিরোধো</span>তি চ অনুপ্পাদেন নিরোধো সমুচ্ছেদৰসেন নিরুদ্ধত্তা। <span class="bld">এৰ</span>ন্তি যথা অৰিজ্জাযত্বেৰ অসেসৰিরাগনিরোধা সঙ্খারনিরোধো, এৰং তথাতি অত্থো। <span class="bld">তত্থা</span>তি ‘‘এৰমেতস্সা’’তিআদিৰচনে। কেৰলসদ্দো সকলপরিযাযোতি আহ ‘‘সকলস্সা’’তি, অনৰসেসস্সাতি অত্থো। অথৰা সত্তজীৰাদীহি অমিস্সিতত্তা অমিস্সত্থোতি আহ ‘‘সুদ্ধস্স ৰা’’তি। ‘‘সত্তৰিরহিতস্সা’’তি ইমিনা সুদ্ধভাৰং দস্সেতি। <span class="bld">দুক্খক্খন্ধস্সা</span>তি এত্থ খন্ধসদ্দো রাসত্থৰাচকোতি আহ ‘‘দুক্খরাসিস্সা’’তি।</p>
<p class="bodytext"><span class="bld">এতমত্থং</span> <a name="M0.0188"></a> <span class="bld">ৰিদিত্বা</span>তি এত্থ এতসদ্দস্স ৰিসযং দস্সেতুং ৰুত্তং ‘‘য্বায’’ন্তিআদি। তত্থ ‘‘অৰিজ্জাদিৰসেন…পে॰… নিরোধো হোতী’’তি য্বাযং অত্থো ৰুত্তোতি যোজনা। সমুদযো চ হোতীতি সম্বন্ধো। <span class="bld">ৰিদিতৰেলায</span>ন্তি পাকটৰেলাযং পসিদ্ধকালেতি অত্থো। <span class="bld">ইমং উদান</span>ন্তি এত্থ ইমসদ্দো ৰুচ্চমানাপেক্খো। তস্মিং অত্থে ৰিদিতে সতীতি যোজনা। <span class="bld">পজাননতাযা</span>তি পকারেন জাননভাৰস্স। <span class="bld">সোমনস্সযুত্তঞাণসমুট্ঠান</span>ন্তি সোমনস্সেন একুপ্পাদাদিৰসেন যুত্তেন ঞাণেন সমুট্ঠানং, যুত্তং ৰা ঞাণসঙ্খাতং সমুট্ঠানং উদানন্তি সম্বন্ধো। তত্থ <span class="bld">উদান</span>ন্তি কেনট্ঠেন উদানং? উদানট্ঠেন, মোদনট্ঠেন, কীল়নট্ঠেন চাতি অত্থো। কিমিদং উদানং নাম? পীতিৰেগসমুট্ঠাপিতো উদাহারো। যথা (উদা॰ অট্ঠ॰ গন্থারম্ভকথা) হি যং তেলাদিমিনিতব্বৰত্থু মানং গহেতুং ন সক্কোতি ৰিসন্দিত্বা গচ্ছতি, তং ‘‘অৰসেকো’’তি ৰুচ্চতি। যঞ্চ জলং তল়াকং গহেতুং ন সক্কোতি, অজ্ঝোত্থরিত্বা গচ্ছতি, তং ‘‘ওঘো’’তি ৰুচ্চতি। এৰমেৰং যং পীতিৰেগসমুট্ঠাপিতং ৰিতক্কৰিপ্ফারং হদযং সন্ধারেতুং ন সক্কোতি, সো অধিকো হুত্বা অন্তো অসণ্ঠহিত্বা ৰচীদ্বারেন নিক্খমন্তো পটিগ্গাহকনিরপেক্খো উদাহারৰিসেসো ‘‘উদান’’ন্তি ৰুচ্চতি। ‘‘অত্তমনৰাচং নিচ্ছারেসী’’তি ইমিনা উদধাতুস্স উদাহারত্থং দস্সেতি।</p>
<p class="bodytext"><span class="bld">তস্সা</span>তি উদানস্স অত্থো এৰং ৰেদিতব্বোতি যোজনা। <span class="bld">যদা</span>তি এত্থ দাপচ্চযস্স অত্থৰাক্যং <a name="V1.0167"></a> দস্সেন্তো আহ ‘‘যস্মিং কালে’’তি। <span class="bld">হৰে</span>তি ‘‘ব্যত্ত’’ন্তি ইমস্মিং অত্থে নিপাতো। ব্যত্তং পাকটন্তি হি অত্থো। <span class="bld">পাতুভৰন্তী</span>তি এত্থ পাতুনিপাতস্স অত্থস্স ‘‘হৰে’’তি নিপাতেন ৰুত্তত্তা ভূধাতুস্সেৰ অত্থং দস্সেন্তো আহ ‘‘উপ্পজ্জন্তী’’তি। <span class="bld">অনুলোম পটিলোম পচ্চযাকার পটিৰেধসাধকা</span>তি অনুলোমতো চ পটিলোমতো চ পচ্চযাকারস্স পটিৰিজ্ঝনস্স সাধকা। <span class="bld">বোধিপক্খিযধম্মা</span>তি বোধিযা মগ্গঞাণস্স পক্খে ভৰা সত্ততিংস ধম্মা। অথৰা পাতুনিপাতেন সহ ‘‘ভৰন্তী’’তিপদস্স অত্থং দস্সেন্তো আহ ‘‘পকাসন্তী’’তি। ইমস্মিং নযে হৰেসদ্দো একংসত্থৰাচকো। <span class="bld">হৰে</span> একংসেনাতি হি অত্থো। <span class="bld">অভিসমযৰসেনা</span>তি মগ্গঞাণৰসেন <a name="M0.0189"></a>। মগ্গঞাণঞ্হি যস্মা অভিমুখং চত্তারি সচ্চানি সমেচ্চ অযতি জানাতি, তস্মা <span class="bld">অভিসমযো</span>তি ৰুচ্চতি।</p>
<p class="bodytext">‘‘কিলেসসন্তাপনট্ঠেনা’’তি ইমিনা আভুসো কিলেসে তাপেতীতি <span class="bld">আতাপো</span>তি ৰচনত্থং দস্সেতি। ন ৰীরিযসামঞ্ঞং হোতি, অথ খো সম্মপ্পধানৰীরিযমেৰাতি আহ ‘‘সম্মপ্পধানৰীরিযৰতো’’তি। ইমিনা <span class="bld">আতাপী</span>তি এত্থ ঈপচ্চযস্স ৰন্তুঅত্থং দস্সেতি। <span class="bld">আরম্মণূপনিজ্ঝানলক্খণেন চা</span>তি কসিণাদিআরম্মণং উপগন্ত্বা নিজ্ঝানসভাৰেন অট্ঠসমাপত্তিসঙ্খাতেন ঝানেন চ। <span class="bld">লক্খণূপনিজ্ঝানলক্খণেন চা</span>তি অনিচ্চাদিলক্খণং উপগন্ত্বা নিজ্ঝানসভাৰেন ৰিপস্সনামগ্গফলসঙ্খাতেন ঝানেন চ। ‘‘বাহিতপাপস্সা’’তি ইমিনা বাহিতো অণো পাপো অনেনাতি <span class="bld">ব্রাহ্মণো</span>তি ৰচনত্থং দস্সেতি। অণসদ্দো হি পাপপরিযাযো। ‘‘খীণাসৰস্সা’’তি ইমিনা তস্স সরূপং দস্সেতি। <span class="bld">অথস্সা</span>তি অথ অস্স, তস্মিং কালে ব্রাহ্মণস্সাতি অত্থো। যা এতা কঙ্খা ৰুত্তাতি সম্বন্ধো। ‘‘কো নু খো…পে॰… অৰোচা’’তিআদিনা (সং॰ নি॰ ২.১২) নযেন চ তথা ‘‘কতমং নু খো…পে॰… অৰোচা’’তিআদিনা (সং॰ নি॰ ২.৩৫) নযেন চ পচ্চযাকারে ৰুত্তাতি যোজনা। <span class="bld">নো কল্লো পঞ্হো</span>তি অযুত্তো পঞ্হো, দুপ্পঞ্হো এসোতি অত্থো। <span class="bld">তথা</span>তি এৰং, ততো অঞ্ঞথা ৰা। যা চ সোল়স কঙ্খা (ম॰ নি॰ ১.১৮; সং॰ নি॰ ২.২০) আগতাতি সম্বন্ধো। অপটিৰিদ্ধত্তা কঙ্খাতি যোজনা। <span class="bld">সোল়স কঙ্খা</span>তি অতীতৰিসযা পঞ্চ, অনাগতৰিসযা পঞ্চ, পচ্চুপ্পন্নৰিসযা ছাতি সোল়সৰিধা কঙ্খা। <span class="bld">ৰপযন্তী</span>তি ৰি অপযন্তি, ইকারলোপেনাযং সন্ধি। ৰিত্যূপসগ্গো ধাত্বত্থানুৰত্তকো, অপযন্তি – সদ্দো অপগমনত্থোতি আহ ‘‘অপগচ্ছন্তী’’তি। ‘‘নিরুজ্ঝন্তী’’তিইমিনা অপগমনত্থমেৰ পরিযাযন্তরেন দীপেতি। ‘‘কস্মা’’তি ইমিনা ‘‘যতো পজানাতি সহেতুধম্ম’’ন্তি ৰাক্যস্স পুব্বৰাক্যকারণভাৰং দস্সেতি। <span class="bld">সহেতুধম্ম</span>ন্তি এত্থ সহ অৰিজ্জাদিহেতুনাতি সহেতু, সঙ্খারাদিকো পচ্চযুপ্পন্নধম্মো। সহেতু চ সো ধম্মো চাতি সহেতুধম্মোতি ৰচনত্থং দস্সেন্তো আহ ‘‘অৰিজ্জাদিকেনা’’তিআদি <a name="V1.0168"></a>। ‘‘পটিৰিজ্ঝতী’’তি ইমিনা পজানা তীতি <a name="M0.0190"></a> এত্থ ঞাধাতুযা অৰবোধনত্থং দস্সেতি, মারণতোসনাদিকে অত্থে নিৰত্তেতি। <span class="bld">ইতী</span>তি তস্মা, ৰপযন্তীতি যোজনা।</p>
<p class="bodytext"><a name="para2"></a><span class="paranum">২</span>. <span class="bld">পচ্চযক্খযস্সা</span>তি পচ্চযানং খযট্ঠানস্স অসঙ্খতস্সাতি যোজনা। <span class="bld">তত্রা</span>তি দুতিযউদানে। খীযন্তি পচ্চযা এত্থাতি <span class="bld">খযং,</span> নিব্বানন্তি আহ ‘‘পচ্চযানং খযসঙ্খাতং নিব্বান’’ন্তি। ‘‘অঞ্ঞাসী’’তি ইমিনা <span class="bld">অৰেদী</span>তি এত্থ ৰিদধাতুযা ঞাণত্থং দস্সেতি, অনুভৰনলাভাদিকে নিৰত্তেতি। তস্মা ৰপযন্তীতি সম্বন্ধো। <span class="bld">ৰুত্তপ্পকারা</span>তি পঠমউদানে ৰুত্তসদিসা। <span class="bld">ধম্মা</span>তি বোধিপক্খিযধম্মা, চতুঅরিযসচ্চধম্মা ৰা।</p>
<p class="bodytext"><a name="para3"></a><span class="paranum">৩</span>. ইমং উদানং উদানেসীতি সম্বন্ধো। যেন মগ্গেন ৰিদিতোতি যোজনা। <span class="bld">তত্রা</span>তি ততিযউদানে। সো ব্রাহ্মণো তিট্ঠতীতি সম্বন্ধো। তেহি উপ্পন্নেহি বোধিপক্খিযধম্মেহি ৰা যস্স অরিযমগ্গস্স চতুসচ্চধম্মা পাতুভূতা, তেন অরিযমগ্গেন ৰা ৰিধূপযন্তি যোজনা। <span class="bld">ৰুত্তপ্পকার</span>ন্তি সুত্তনিপাতে ৰুত্তপ্পকারং। <span class="bld">মারসেন</span>ন্তি কামাদিকং দসৰিধং মারসেনং। ‘‘ৰিধমেন্তো’’তিইমিনা <span class="bld">ৰিধূপয</span>ন্তি এত্থ ধূপধাতুযা ৰিধমনত্থং দস্সেতি, লিম্পনত্থাদযো নিৰত্তেতি। ‘‘ৰিদ্ধং সেন্তো’’তিইমিনা <span class="bld">ৰিধমেন্তো</span>তি এত্থ ধমুধাতুযা ধংসনত্থং দস্সেতি, সদ্দত্থাদযো নিৰত্তেতি। <span class="bld">‘‘সূরিযোৰ</span> ওভাসয’’ন্তিপদস্স ‘‘সূরিযো ইৰা’’তি অত্থং দস্সেন্তো আহ ‘‘যথা’’তিআদি। <span class="bld">সূরিযো</span>তি আদিচ্চো। সো হি যস্মা পঠমকপ্পিকানং সূরং জনেতি, তস্মা সূরিযোতি ৰুচ্চতি। <span class="bld">অব্ভুগ্গতো</span>তি অভিমুখং উদ্ধং আকাসং গতো, অব্ভং ৰা আকাসং উগ্গতো। <span class="bld">অব্ভ</span>সদ্দো হি আকাসপরিযাযো। আকাসো হি যস্মা আভুসো ভাতি দিপ্পতি, তস্মা <span class="bld">‘‘অব্ভ’’</span>ন্তি ৰুচ্চতি। অযং পনেত্থ ওপম্মসংসন্দনং – যথা সূরিযো ওভাসযন্তো তিট্ঠতি, এৰং ব্রাহ্মণো সচ্চানি পটিৰিজ্ঝন্তো। যথা সূরিযো অন্ধকারং ৰিধমেন্তো তিট্ঠতি, এৰং ব্রাহ্মণো মারসেনম্পি ৰিধূপযন্তোতি।</p>
<p class="bodytext"><span class="bld">এত্থা</span>তি এতেসু তীসু উদানেসু। পঠমং উদানং উপ্পন্নন্তি সম্বন্ধো। ইমিস্সা খন্ধকপাল়িযা উদানপাল়িং সংসন্দন্তো আহ ‘‘উদানে পনা’’তিআদি <a name="M0.0191"></a>। উদানে পন ৰুত্তন্তি সম্বন্ধো। <span class="bld">ত</span>ন্তি উদানে ৰুত্তৰচনং, ৰুত্তন্তি সম্বন্ধো। <span class="bld">অচ্চযেনা</span>তি অতিক্কমেন, তমেৰত্থং ৰিভাৰেন্তো আহ ‘‘তদা হী’’তিআদি। <span class="bld">তদা</span>তি ‘‘স্বে আসনা ৰুট্ঠহিস্সামী’’তি রত্তিং উপ্পাদিতমনসিকারকালে। ভগৰা মনসাকাসীতি সম্বন্ধো। পুরিমা দ্বে উদানগাথা আনুভাৰদীপিকা হোন্তীতি যোজনা। <span class="bld">তস্সা</span>তি পচ্চযাকারপজাননপচ্চযক্খযাধিগমস্স। <span class="bld">একেকমেৰা</span>তি <a name="V1.0169"></a> অনুলোমপটিলোমেসু একেকমেৰ। <span class="bld">পঠমযামঞ্চা</span>তি অচ্চন্তসংযোগে উপযোগৰচনং, নিরন্তরং পঠমযামকালন্তি অত্থো। <span class="bld">ইধ পনা</span>তি ইমস্মিং খন্ধকে পন। তমেৰত্থং ৰিত্থারেন্তো আহ ‘‘ভগৰা হী’’তিআদি। তত্থ ভগৰা উদানেসীতি সম্বন্ধো। <span class="bld">ৰিসাখপুণ্ণমাযা</span>তি ৰিসাখায যুত্তায পুণ্ণমায। ‘‘অরুণো উগ্গমিস্সতী’’তি ৰত্তব্বসমযেতি সম্বন্ধো। <span class="bld">সব্বঞ্ঞুত</span>ন্তি সব্বঞ্ঞুভাৰং, অনাৰরণঞাণন্তি অত্থো। <span class="bld">ততো</span>তি অরুণুগ্গমনতো। <span class="bld">তং দিৰস</span>ন্তি ভুম্মত্থে উপযোগৰচনং, তস্মিং দিৰসেতি হি অত্থো। অচ্চন্তসংযোগে ৰা, তং দিৰসং কালন্তি হি অত্থো। <span class="bld">এৰং মনসি কত্বা</span>তি যথা তং দিৰসং অনুলোমপটিলোমং মনসাকাসি, এৰং মনসি কত্বাতি অত্থো। <span class="bld">ইতী</span>তি এৰং। ‘‘বোধিরুক্খমূলে…পে॰… নিসীদী’’তি এৰং ৰুত্তং তং সত্তাহন্তি যোজনা। <span class="bld">তত্থেৰা</span>তি বোধিরুক্খমূলেযেৰ।</p>
<p class="subhead">২. অজপালকথা</p>
<p class="bodytext"><a name="para4"></a><span class="paranum">৪</span>. <span class="bld">ন ভগৰা</span>তি এত্থ নকারো ‘‘উপসঙ্কমী’’তি পদেন যোজেতব্বো, ন উপসঙ্খমীতি হি অত্থো। <span class="bld">তম্হা সমাধিম্হা</span>তি ততো অরহত্তফলসমাপত্তিসমাধিতো। অনন্তরমেৰ অনুপসঙ্কমনং উপমায আৰিকরোন্তো আহ ‘‘যথা পনা’’তিআদি। ইচ্চেৰং ৰুত্তং ন হোতীতি যোজনা। <span class="bld">ইদ</span>ন্তি ইদং অত্থজাতং। <span class="bld">এত্থা</span>তি ‘‘ভুত্বা সযতী’’তি ৰাক্যে। <span class="bld">এৰ</span>ন্তি উপমেয্যজোতকো। <span class="bld">ইধাপী</span>তি ইমিস্সং ‘‘অথ খো ভগৰা’’তিআদিপাল়িযম্পি। <span class="bld">ইদ</span>ন্তি অযমত্থো দীপিতো হোতীতি যোজনা। <span class="bld">এত্থা</span>তি ‘‘অথ খো ভগৰা’’তিআদিপাঠে।</p>
<p class="bodytext"><span class="bld">অপরানিপী</span>তি পল্লঙ্কসত্তাহতো অঞ্ঞানিপি। <span class="bld">তত্রা</span>তি ‘‘অপরানিপী’’তিআদিৰচনে। ভগৰতি নিসিন্নে সতীতি যোজনা। <span class="bld">কির</span>সদ্দো ৰিত্থারজোতকো <a name="M0.0192"></a>। <span class="bld">কিং নু খো</span>তি পরিৰিতক্কনত্থে নিপাতো। <span class="bld">একচ্চান</span>ন্তি অপ্পেসক্খানং একচ্চানং। <span class="bld">তাস</span>ন্তি দেৰতানং। <span class="bld">বলাধিগমট্ঠান</span>ন্তি বলেন তেজসা অধিগমট্ঠানং। <span class="bld">অনিমিসেহী</span>তি উম্মিসেহি। <span class="bld">সত্তাহ</span>ন্তি কম্মত্থে চেতং উপযোগৰচনং, অচ্চন্তসংযোগে ৰা। এৰঞ্হি সতি ‘‘কাল’’ন্তি কম্মং ৰেদিতব্বং। <span class="bld">তং ঠান</span>ন্তি অনিমিসেহি অক্খীহি ওলোকিযমানট্ঠানং। <span class="bld">অথা</span>তি অনিমিসসত্তাহস্স অনন্তরে। <span class="bld">রতনচঙ্কমে</span>তি রতনমযে চঙ্কমে। <span class="bld">তং ঠান</span>ন্তি চঙ্কমট্ঠানং। <span class="bld">ততো</span>তি চঙ্কমসত্তাহতো। <span class="bld">রতনঘর</span>ন্তি রতনমযং গেহং। <span class="bld">তত্থা</span>তি রতনঘরে অভিধম্মপিটকং ৰিচিনন্তোতি সম্বন্ধো। <span class="bld">এত্থা</span>তি রতনঘরে, অভিধম্মপিটকে ৰা, নিদ্ধারণে চেতং ভুম্মৰচনং। <span class="bld">তং ঠান</span>ন্তি অভিধম্মপিটকৰিচিননট্ঠানং।</p>
<p class="bodytext"><span class="bld">এৰ</span>ন্তিআদি পুব্বৰচনস্স নিগমৰসেন পচ্ছিমৰচনস্স অনুসন্ধিনিদস্সনং। <span class="bld">তেনা</span>তি অজপালানং <a name="V1.0170"></a> নিসীদনকারণেন। <span class="bld">অস্সা</span>তি নিগ্রোধস্স। ‘‘অজপালনিগ্রোধোত্বেৰ নাম’’ন্তি ইমিনা উপচারৰসেন নামলভনং দস্সেতি। অজপা ব্রাহ্মণা লন্তি নিৰাসং গণ্হন্তি এত্থাতি <span class="bld">অজপালো,</span> উণ্হকালে ৰা অন্তোপৰিট্ঠে অজে অত্তনো ছাযায পালেতীতি <span class="bld">অজপালো,</span> অজপালো চ সো নিগ্রোধো চেতি <span class="bld">অজপালনিগ্রোধো</span>তি ৰচনত্থানিপি পকরণন্তরেসু (উদা॰ অট্ঠ॰ ৪) দস্সিতানি। <span class="bld">তত্রাপী</span>তি অজপালনিগ্রোধেপি। <span class="bld">বোধিতো</span>তি বোধিরুক্খতো। <span class="bld">এত্থা</span>তি অজপালনিগ্রোধে। ভগৰতি নিসিন্নেতি যোজনা। <span class="bld">তত্থা</span>তি ‘‘অথ খো অঞ্ঞতরো’’তিআদিৰচনে। <span class="bld">সো</span>তি ব্রাহ্মণো। <span class="bld">দিট্ঠমঙ্গলিকো নামা</span>তি দিট্ঠসুতমুতসঙ্খাতেসু তীসু মঙ্গলিকেসু দিট্ঠমঙ্গলিকো নাম কিরাতি অত্থো। ‘‘মানৰসেন…পে॰… ৰুচ্চতী’’তি ইমিনা ‘‘হুংহু’’ন্তি করোতীতি <span class="bld">হুংহুঙ্কো,</span> হুংহুঙ্কো জাতি সভাৰো ইমস্সাতি <span class="bld">হুংহুঙ্কজাতিকো</span>তি ৰচনত্থং দস্সেতি।</p>
<p class="bodytext"><span class="bld">তেনা</span>তি ব্রাহ্মণেন। <span class="bld">সিখাপ্পত্ত</span>ন্তি অগ্গপ্পত্তং। <span class="bld">তস্সা</span>তি উদানস্স। <span class="bld">যো</span>তি পুগ্গলো, পটিজানাতীতি সম্বন্ধো। ‘‘ন দিট্ঠমঙ্গলিকতাযা’’তি ইমিনা অৰধারণফলং দস্সেতি। ‘‘বাহিতপাপধম্মত্তা’’তি ইমিনা বাহিতো <a name="M0.0193"></a> পাপো ধম্মো অনেনাতি <span class="bld">বাহিতপাপধম্মো</span>তি ৰচনত্থং দস্সেতি। ‘‘হুংহুঙ্কারপহানেনা’’তি ইমিনা নত্থি হুংহুঙ্কারো ইমস্সাতি <span class="bld">নিহুংহুঙ্কো</span>তি ৰচনত্থং দস্সেতি। <span class="bld">রাগাদিকসাৰাভাৰেনা</span>তি ইমিনা নত্থি রাগাদিকসাৰো ইমস্সাতি <span class="bld">নিক্কসাৰো</span>তি ৰচনত্থং দস্সেতি। ‘‘ভাৰনানুযোগযুত্তচিত্ততাযা’’তি ইমিনা যতং অনুযুত্তং অত্তং চিত্তং ইমস্সাতি <span class="bld">যতত্তো</span>তি ৰচনত্থং দস্সেতি। এত্থ হি যতসদ্দো ৰীরিযৰাচকো, যতধাতুযা নিপ্ফন্নো, অত্তসদ্দো চিত্তপরিযাযো। যতসদ্দস্স যমুধাতুযা চ নিপ্ফন্নভাৰং দস্সেতুং ৰুত্তং ‘‘সীলসংৰরেন ৰা’’তিআদি। ‘‘সঞ্ঞতচিত্ততাযা’’তি ইমিনা যমতি সংযমতীতি <span class="bld">যতং,</span> যতং অত্তং চিত্তং ইমস্সাতি <span class="bld">যতত্তো</span>তি ৰচনত্থং দস্সেতি। সচ্চানি ৰিদন্তি জানন্তীতি <span class="bld">ৰেদানী</span>তি ৰচনত্থেন মগ্গঞাণানি ৰেদানি নামাতি দস্সেন্তো আহ ‘‘চতুমগ্গঞাণসঙ্খাতেহি ৰেদেহী’’তি। ‘‘চতুমগ্গঞাণসঙ্খাতান’’ন্তি ৰিভত্তিপরিণামং কত্বা ‘‘ৰেদান’’ন্তিপদেন যোজেতব্বো। <span class="bld">অন্ত</span>ন্তি নিব্বানং। তঞ্হি যস্মা সঙ্খারানং অৰসানে জাতং, তস্মা অন্তন্তি ৰুচ্চতি। পুন <span class="bld">অন্ত</span>ন্তি অরহত্তফলং। তঞ্হি যস্মা মগ্গস্স পরিযোসানে পৰত্তং, তস্মা অন্তন্তি ৰুচ্চতি। ‘‘মগ্গব্রহ্মচরিযস্স ৰুসিতত্তা’’তি ইমিনা ৰুসিতং মগ্গসঙ্খাতং ব্রহ্মচরিযং অনেনাতি <span class="bld">ৰুসিতব্রহ্মচরিযো</span>তি ৰচনত্থং দস্সেতি। <span class="bld">ধম্মেন ব্রহ্মৰাদং ৰদেয্যা</span>তি ৰুত্তৰচনস্স অত্থং দস্সেন্তো আহ ‘‘ব্রাহ্মণো অহন্তি এতং ৰাদং ধম্মেন ৰদেয্যা’’তি। <span class="bld">ধম্মেনা</span>তি ভূতেন সভাৰেন। <span class="bld">লোকে</span>তি এত্থ সত্তলোকোৰাধিপ্পেতোতি আহ ‘‘সকলে লোকসন্নিৰাসে’’তি।</p>
<p class="subhead">৩. মুচলিন্দকথা</p>
<p class="bodytext"><a name="para5"></a><span class="paranum">৫</span>. <span class="bld">অকালমেঘো</span>তি <a name="V1.0171"></a> এত্থ ৰপ্পাদিকালস্স অভাৰা ন অকালো হোতি, অথ খো ৰস্সকালে অসম্পত্তত্তা অকালোতি আহ ‘‘অসম্পত্তে ৰস্সকালে’’তি। ‘‘উপ্পন্নমেঘো’’তি ইমিনা অকালে উপ্পন্নো মেঘো <span class="bld">অকালমেঘো</span>তি ৰচনত্থং দস্সেতি। <span class="bld">গিম্হানং পচ্ছিমে মাসে</span>তি জেট্ঠমূলমাসে। <span class="bld">তস্মি</span>ন্তি মেঘে। <span class="bld">সীতৰাতদুদ্দিনী</span>তি এত্থ সীতেন ৰাতেন দূসিতং দিনং ইমিস্সা ৰট্টলিকাযাতি সীতৰাতদুদ্দিনীতি ৰচনত্থং <a name="M0.0194"></a> দস্সেন্তো আহ ‘‘সা চ পনা’’তিআদি। সা চ পন সত্তাহৰট্টলিকা সীতৰাতদুদ্দিনী নাম অহোসীতি সম্বন্ধো। ‘‘সমীপে পোক্খরণিযা নিব্বত্তো’’তি ইমিনা মুচলিন্দস্স সমীপে নিব্বত্তো <span class="bld">মুচলিন্দো</span>তি ৰচনত্থং দস্সেতি। <span class="bld">মুচলিন্দো</span>তি চ নিচুলো। সো নীপোতি চ পিযকোতি চ ৰুচ্চতি। নাগস্স ভোগো একোপি সত্তাভুজত্তা ‘‘ভোগেহী’’তি বহুৰচনৰসেন ৰুত্তং। <span class="bld">তস্মি</span>ন্তি নাগরাজে ঠিতে সতীতি যোজনা। <span class="bld">তস্সা</span>তি নাগরাজস্স। <span class="bld">তস্মা</span>তি যস্মা ভণ্ডাগারগব্ভপমাণং অহোসি, তস্মা। ঠানস্স কারণং পরিদীপেতি অনেনাতি <span class="bld">ঠানকারণপরিদীপনং</span> ‘‘মা ভগৰন্তং সীত’’ন্তিআদিৰচনং। <span class="bld">সো</span>তি নাগরাজা। <span class="bld">হী</span>তি সচ্চং। পাল়িযং ‘‘বাধযিত্থা’’তি কিরিযাপদং অজ্ঝাহরিতব্বন্তি আহ ‘‘মা সীতং ভগৰন্তং বাধযিত্থা’’তি। <span class="bld">তত্থা</span>তি ‘‘মা ভগৰন্তং সীত’’ন্তিআদিৰচনে। সত্তাহৰট্টলিকায সতীতি সম্বন্ধো। <span class="bld">তম্পী</span>তি উণ্হম্পি। <span class="bld">ন</span>ন্তি ভগৰন্তং। <span class="bld">তস্সা</span>তি নাগরাজস্স। <span class="bld">উব্বিদ্ধ</span>ন্তি উদ্ধং ছিদ্দং। ৰিদ্ধছিদ্দসদ্দা হি পরিযাযা। আকাসং মেঘপটলপটিচ্ছন্নং আসন্নং ৰিয হোতি, মেঘপটলৰিগমে দূরং ৰিয উপট্ঠাতি, তস্মা ৰুত্তং ‘‘মেঘৰিগমেন দূরীভূত’’ন্তি। <span class="bld">ৰিগতৰলাহক</span>ন্তি এত্থ ৰিগতসদ্দো অপগতত্থৰাচকো, ৰলাহকসদ্দো মেঘপরিযাযোতি আহ ‘‘অপগতমেঘ’’ন্তি। ইন্দনীলমণি ৰিয দিব্বতীতি <span class="bld">দেৰো</span>তি ৰচনত্থেন আকাসো দেৰো নামাতি আহ ‘‘দেৰন্তি আকাস’’ন্তি। <span class="bld">অত্তনো রূপ</span>ন্তি অত্তনো নাগসণ্ঠানং। ইমিনা <span class="bld">সকৰণ্ণ</span>ন্তি এত্থ সকসদ্দো অত্তৰাচকো, ৰণ্ণসদ্দো সণ্ঠানৰেৰচনোতি দস্সেতি।</p>
<p class="bodytext"><span class="bld">সুখো ৰিৰেকো</span>তি এত্থ তদঙ্গ ৰিক্খম্ভন সমুচ্ছেদ পটিপ্পস্সদ্ধিনিস্সরণৰিৰেকসঙ্খাতেসু পঞ্চসু ৰিৰেকেসু নিব্বানসঙ্খাতো নিস্সরণৰিৰেকো চ কাযচিত্তউপধিৰিৰেকসঙ্খাতেসু তীসু ৰিৰেকেসু নিব্বানসঙ্খাতো উপধিৰিৰেকো চ গহেতব্বোতি আহ ‘‘নিব্বানসঙ্খাতো উপধিৰিৰেকো’’তি। ‘‘চতুমগ্গঞাণসন্তোসেনা’’তি ইমিনা <span class="bld">তুট্ঠস্সা</span>তি এত্থ পিণ্ডপাতসন্তোসাদিকে নিৰত্তেতি। <span class="bld">সুতধম্মস্সা</span>তি এত্থ সুতসদ্দো ৰিস্সুতপরিযাযোতি আহ ‘‘পকাসিতধম্মস্সা’’তি, পাকটসচ্চধম্মস্সাতি অত্থো। <span class="bld">পস্সতো</span>তি এত্থ মংসচক্খুস্স করণভাৰেন <a name="M0.0195"></a> <a name="V1.0172"></a> আসঙ্কা ভৰেয্যাতি আহ ‘‘ঞাণচক্খুনা’’তি। ‘‘অকুপ্পনভাৰো’’তি ইমিনা <span class="bld">অব্যাপজ্জ</span>ন্তি এত্থ ব্যাপাদসদ্দস্স দোসৰাচকভাৰো চ ণ্যপচ্চযস্স ভাৰত্থো চ দস্সিতো। <span class="bld">এতেনা</span>তি ‘‘অব্যাপজ্জ’’ন্তিপদেন। <span class="bld">মেত্তাপুব্বভাগো</span>তি অব্যাপজ্জস্স পুব্বভাগে মেত্তায উপ্পন্নভাৰো। <span class="bld">পাণভূতেসু সংযমো</span>তি এত্থ পাণভূতসদ্দা ৰেৰচনভাৰেন সত্তেসু এৰ ৰত্তন্তীতি আহ ‘‘সত্তেসু চা’’তি। <span class="bld">করুণাপুব্বভাগো</span>তি সংযমস্স পুব্বভাগে করুণায উপ্পন্নভাৰো। <span class="bld">যা</span>তি যা ৰিরাগতা। অনাগামিমগ্গস্স কামরাগস্স অনৰসেসপহানত্তা ৰুত্তং ‘‘এতেন অনাগামিমগ্গো কথিতো’’তি। যাথাৰমানস্স অরহত্তমগ্গেন নিরুদ্ধত্তা ৰুত্তং ‘‘অস্মি…পে॰… কথিত’’ন্তি। <span class="bld">ইতো</span>তি অরহত্ততো।</p>
<p class="subhead">৪. রাজাযতনকথা</p>
<p class="bodytext"><a name="para6"></a><span class="paranum">৬</span>. <span class="bld">পাচীনকোণে</span>তি পুরত্থিমঅস্সে, পুব্বদক্খিণদিসাভাগেতি অত্থো। <span class="bld">রাজাযতনরুক্খ</span>ন্তি খীরিকারুক্খং। <span class="bld">তেন খো পন সমযেনা</span>তি এত্থ তসদ্দস্স ৰিসযং পুচ্ছিত্বা দস্সেন্তো আহ ‘‘কতরেন সমযেনা’’তি। নিসিন্নস্স ভগৰতোতি যোজনা। দেৰরাজসদ্দস্স অঞ্ঞে পজাপতিআদযো দেৰরাজানো নিৰত্তেতুং ‘‘সক্কো’’তি ৰুত্তং। <span class="bld">ত</span>ন্তি হরীতকং। পরিভুত্তমত্তস্সেৰ ভগৰতোতি সম্বন্ধো। নিসিন্নে ভগৰতি।</p>
<p class="bodytext">‘‘তেন খো পন সমযেনা’’তি ইমিনা যেন সমযেন ভগৰা রাজাযতনমূলে নিসীদি, তেন খো পন সমযেনাতি অত্থং দস্সেতি। <span class="bld">উক্কলজনপদতো</span>তি উক্কলনামকা জনপদম্হা। যস্মিং দেসে ভগৰা ৰিহরতি, তং দেসন্তি যোজনা। <span class="bld">এত্থা</span>তি ‘‘তং দেসং অদ্ধানমগ্গপ্পটিপন্না’’তিপদে। <span class="bld">তেস</span>ন্তি ৰাণিজানং। ঞাতিসালোহিতসদ্দানং অঞ্ঞমঞ্ঞৰেৰচনত্তা ‘‘ঞাতী’’তি ৰুত্তে সালোহিতসদ্দস্স অত্থো সিদ্ধোতি দস্সেতুং ৰুত্তং ‘‘ঞাতিভূতপুব্বা দেৰতা’’তি। <span class="bld">সা</span>তি দেৰতা। <span class="bld">নেস</span>ন্তি ৰাণিজানং। <span class="bld">ততো</span>তি অপৰত্তনকারণা। <span class="bld">তে</span>তি ৰাণিজা <a name="M0.0196"></a>। <span class="bld">ইদ</span>ন্তি অপৰত্তনং। <span class="bld">বলি</span>ন্তি উপহারং। <span class="bld">তেস</span>ন্তি ৰাণিজানং। ‘‘সব্বিমধুফাণিতাদীহি যোজেত্বা’’তি পদং পুব্বাপরাপেক্খং, তস্মা মজ্ঝে ৰুত্তং। <span class="bld">পতিমানেথা</span>তি এত্থ মান পূজাযং পেমনেতি ধাতুপাঠেসু (সদ্দনীতিধাতুমালাযং ১৮ নকারন্তধাতু) ৰুত্তত্তা পূজনপেমনং নাম অত্থতো উপট্ঠহনন্তি আহ ‘‘উপট্ঠহথা’’তি। <span class="bld">তং ৰো</span>তি এত্থ তংসদ্দো পতিমাননৰিসযো, ৰোসদ্দো তীসু ৰোসদ্দেসু তুম্হসদ্দস্স কারিযো ৰোসদ্দো, সো চ চতুত্থ্যত্থোতি আহ ‘‘তং পতিমানং তুম্হাক’’ন্তি। <span class="bld">ৰো</span>কারো হি তিৰিধো তুম্হসদ্দস্স কারিযো, যোৰচনস্স কারিযো, পদপূরণোতি। তত্থ তুম্হসদ্দস্স কারিযো পঞ্চৰিধো পচ্চত্তউপযোগকরণসম্পদানসামিৰচনৰসেনাতি। তত্থ তুম্হসদ্দকারিযো সম্পদানৰচনো <a name="V1.0173"></a> ইধাধিপ্পেতো। তেনাহ ‘‘তুম্হাক’’ন্তি। ‘‘য’’ন্তিসদ্দস্স ৰিসযো পটিগ্গহণত্থোতি আহ ‘‘যং পটিগ্গহণ’’ন্তি। <span class="bld">অস্সা</span>তি ভৰেয্য। যো পত্তো অহোসীতি যোজনা। <span class="bld">অস্সা</span>তি ভগৰতো। <span class="bld">সো</span>তি পত্তো। সুজাতায আগচ্ছন্তিযা এৰাতি সম্বন্ধো। অনাদরে চেতং সামিৰচনং। <span class="bld">তেনা</span>তি অন্তরধাযহেতুনা। <span class="bld">অস্সা</span>তি ভগৰতো। <span class="bld">হত্থেসূ</span>তি করণত্থে চেতং ভুম্মৰচনং। হত্থেহীতি হি অত্থো। <span class="bld">কিম্হী</span>তি কেন।</p>
<p class="bodytext"><span class="bld">ইতো</span>তি আসল়্হীমাসজুণ্হপক্খপঞ্চমিতো। <span class="bld">এত্তকং কাল</span>ন্তি এতং পমাণং একূনপঞ্ঞাসদিৰসকালং। <span class="bld">জিঘচ্ছা</span>তি ঘসিতুমিচ্ছা। <span class="bld">পিপাসা</span>তি পাতুমিচ্ছা। <span class="bld">অস্সা</span>তি ভগৰতো। চেতসা-চেতোসদ্দানং সম্বন্ধাপেক্খত্তা তেসং সম্বন্ধং দস্সেতুং ৰুত্তং ‘‘অত্তনো’’তি চ ‘‘ভগৰতো’’তি চ। ইমেহি সম্বন্ধিসদ্দানমসদিসত্তা সম্বন্ধোপি অসদিসোতি দস্সেতি। <span class="bld">অত্তনো</span>তি চতুন্নং মহারাজানং। সমাসোযেৰ অৰযৰীপধানো হোতি, ৰাক্যং পন অৰযৰপধানোযেৰাতি দস্সেন্তো আহ ‘‘চতূহি দিসাহী’’তি। পাল়িযং ‘‘আগন্ত্বা’’তি পাঠসেসো যোজেতব্বো। ‘‘সিলামযে’’তি ইমিনা সিলামযমেৰ <span class="bld">সেলাময</span>ন্তি অত্থং দস্সেতি। <span class="bld">ইদ</span>ন্তি ‘‘সেলামযে পত্তে’’তি ৰচনং। <span class="bld">যে</span>তি মুগ্গৰণ্ণসিলামযে পত্তে। <span class="bld">ততো</span>তি ইন্দনীলমণিমযপত্তউপনামনতো, পরন্তি সম্বন্ধো। <span class="bld">তেস</span>ন্তি চতুন্নং মহারাজানং। চত্তারোপি অধিট্ঠহীতি সম্বন্ধো <a name="M0.0197"></a>। <span class="bld">যথা</span>তি যেনাকারেন, অধিট্ঠিযমানেতি যোজনা। <span class="bld">একসদিসো</span>তি একংসেন সদিসো। অধিট্ঠিতে পত্তেতি সম্বন্ধো। <span class="bld">পত্তে</span>তি চ করণত্থে ভুম্মৰচনং। পত্তেন পটিগ্গহেসীতি হি অত্থো। <span class="bld">পচ্চগ্ঘে</span>তি এত্থ একারো স্মিংৰচনস্স কারিযোতি আহ ‘‘পচ্চগ্ঘস্মি’’ন্তি। পটি অগ্ঘন্তি পদৰিভাগং কত্বা পটিসদ্দো পাটেক্কত্থো, ‘‘অগ্ঘ’’ন্তি সামঞ্ঞতো ৰুত্তেপি মহগ্ঘত্থোতি দস্সেন্তো আহ ‘‘পাটেক্কং মহগ্ঘস্মি’’ন্তি। ইমিনা চত্তারো একতো হুত্বা ন মহগ্ঘা হোন্তি, পাটেক্কং পন মহগ্ঘা হোন্তীতি দস্সেতি। অথ ৰা সউপসগ্গো <span class="bld">পচ্চগ্ঘসদ্দো</span> অভিনৰপরিযাযোতি আহ ‘‘অভিনৰে’’তি। <span class="bld">অভিনৰো</span>তি চ অচিরতনৰত্থুস্স নামং। অচিরতনৰত্থু অচিরতনত্তা অব্ভুণ্হং ৰিয হোতি, তস্মা ৰুত্তং <span class="bld">‘‘অব্ভুণ্হে’’</span>তি। ‘‘তঙ্খণে নিব্বত্তস্মি’’ন্তি ইমিনা তমেৰত্থং ৰিভাৰেতি। <span class="bld">দ্বেৰাচিকা</span>তিপদস্স সমাসৰসেন চ তদ্ধিতৰসেন চ নিপ্ফন্নভাৰং দস্সেন্তো আহ ‘‘দ্বে ৰাচা’’তিআদি। <span class="bld">পত্তা</span>তি এত্থ একো ইতিসদ্দো লুত্তনিদ্দিট্ঠো। ইতি তস্মা দ্বেৰাচিকাইতি অত্থোতি যোজনা। <span class="bld">তে</span>তি ৰাণিজা। <span class="bld">অথা</span>তি তস্মিং কালে। <span class="bld">তে</span>তি কেসে। <span class="bld">তেস</span>ন্তি ৰাণিজানং। <span class="bld">পরিহরথা</span>তি অত্তনো অভিৰাদনপচ্চুট্ঠানট্ঠানন্তি পটিগ্গহেত্বা, পরিচ্ছিন্দিত্বা ৰা হরথাতি অত্থো। <span class="bld">তে</span>তি ৰাণিজা। <span class="bld">অমতেনেৰা</span>তি অমতেন ইৰ, অভিসিত্তা ইৰাতি যোজনা।</p>
<p class="subhead">৫. ব্রহ্মযাচনকথা</p>
<p class="bodytext"><a name="para7"></a><span class="paranum">৭</span>. ভগৰা <a name="V1.0174"></a> উপসঙ্কমীতি সম্বন্ধো। <span class="bld">তস্মি</span>ন্তি অজপালনিগ্রোধে। <span class="bld">আচিণ্ণসমাচিণ্ণো</span>তি আচরিতো সম্মাচরিতো, ন একস্স বুদ্ধস্স আচিণ্ণো, অথ খো সব্ববুদ্ধানং আচিণ্ণসমাচিণ্ণো, অতিআচিণ্ণো নিচ্চাচিণ্ণোতি অত্থো। সঙ্খেপেন ৰুত্তমত্থং ৰিত্থারেন্তো আহ ‘‘জানন্তি হী’’তিআদি। <span class="bld">ধম্মদেসন</span>ন্তি ভগৰতো ধম্মদেসনং, ধম্মদেসনত্থায ৰা ভগৰন্তং, ভগৰন্তং ৰা ধম্মদেসনং। <span class="bld">ততো</span>তি যাচনকারণা। <span class="bld">হী</span>তি সচ্চং, যস্মা ৰা। লোকসন্নিৰাসো ব্রহ্মগরুকো যস্মা, ইতি তস্মা উপ্পাদেস্সন্তীতি যোজনা। <span class="bld">ইতী</span>তিআদি নিগমনং।</p>
<p class="bodytext"><span class="bld">তত্থা</span>তি <a name="M0.0198"></a> পরিৰিতক্কনাকারপাঠে। ‘‘পঞ্চকামগুণেসু অল্লীয’’ন্তীতি ইমিনা অল্লীযন্তি অভিরমিতব্বট্ঠেন লগ্গন্তি এত্থাতি <span class="bld">আলযা</span> পঞ্চ কামগুণাতি ৰচনত্থং দস্সেতি। <span class="bld">অল্লীযন্তী</span>তি লগ্গন্তি। ‘‘পঞ্চ কামগুণে অল্লীযন্তী’’তিপি পাঠো, এৰং সতি অল্লীযন্তি অভিরমিতব্বট্ঠেন সেৰিযন্তীতি <span class="bld">আলযা</span> পঞ্চ কামগুণাতি ৰচনত্থো কাতব্বো। <span class="bld">অল্লীযন্তী</span>তি সেৰন্তি। <span class="bld">তে</span>তি পঞ্চ কামগুণা। <span class="bld">‘‘যদিদ’’</span>ন্তিপদস্স যং ইদন্তি পদৰিভাগং কত্বা ‘‘য’’ন্তি চ ‘‘ইদ’’ন্তি চ সব্বনামপদন্তি আসঙ্কা ভৰেয্যাতি আহ ‘‘যদিদন্তি নিপাতো’’তি। ইমিনা তীসু লিঙ্গেসু দ্বীসু চ ৰচনেসু ৰিনাসং, ৰিকারং ৰা ৰিসদিসং ৰা নঅযনত্তা নগমনত্তা অব্যযং নামাতি দস্সেতি, অত্থো পন সব্বনামত্থোযেৰাতি দট্ঠব্বং। <span class="bld">তস্সা</span>তি ‘‘যদিদ’’ন্তিনিপাতস্স, অত্থোতি সম্বন্ধো। <span class="bld">ঠান</span>ন্তি ‘‘ঠানং’’ইতিপদং। <span class="bld">পটিচ্চসমুপ্পাদ</span>ন্তি ‘‘পটিচ্চসমুপ্পাদো’’ইতিপদং। অত্থোপি যুত্তোযেৰাতি দট্ঠব্বং। <span class="bld">ইমেস</span>ন্তি সঙ্খারাদীনং পচ্চযুপ্পন্নানং। <span class="bld">পচ্চযা</span>তি অৰিজ্জাদিকারণা। ‘‘ইদপ্পচ্চযা এৰা’’তি ইমিনা <span class="bld">ইদপ্পচ্চযতা</span>তি এত্থ তাপচ্চযস্স স্বত্থং দীপেতি ‘‘দেৰতা’’তিআদীসু (খু॰ পা॰ অট্ঠ॰ এৰমিচ্চাদিপাঠৰণ্ণনা) ৰিয।</p>
<p class="bodytext"><span class="bld">সো মমস্স কিলমথো</span>তি এত্থ তংসদ্দস্স ৰিসযং দস্সেন্তো আহ ‘‘যা অজানন্তানং দেসনা নামা’’তি, ইমিনা ‘‘দেসেয্যং, ন আজানেয্যু’’ন্তি দ্বিন্নমেৰ কিরিযাপদানং তসদ্দস্স ৰিসযভাৰং দস্সেতি, ন একস্স কিরিযাপদস্স। <span class="bld">সো</span>তি দেসনাসঙ্খাতো কাযৰচীপযোগো, ইমিনা ৰাক্যৰিসযে তসদ্দো উত্তরপদস্সেৰ লিঙ্গৰচনানি গণ্হাতীতি দস্সেতি, সমাসমজ্ঝে পন তসদ্দো পুব্বপদস্সেৰ লিঙ্গৰচনানি গণ্হাতি। তেন ৰুত্তং ‘‘অৰিজ্জা চ সা পচ্চযো চা’’তি (উদা॰ অট্ঠ॰ পঠমবোধিসুত্তৰণ্ণনা) চ ‘‘অভিধম্মো চ সো পিটকঞ্চা’’তি চ (পারা॰ অট্ঠ॰ ১.পঠমমহাসঙ্গীতিকথা; ধ॰ স॰ অট্ঠ॰ নিদানকথা) আদি <a name="V1.0175"></a>। <span class="bld">কিলমথো</span>তি কাযকিলমনহেতু। কিলমতি অনেনাতি কিলমথো। <span class="bld">অস্সা</span>তি ভৰেয্য। <span class="bld">সা</span>তি কাযৰচীপযোগসঙ্খাতা দেসনা। <span class="bld">ৰিহেসা</span>তি কাযৰিহিংসাহেতু। ৰিহিংসতি ইমাযাতি ৰিহেসা। চিত্তেন পন বুদ্ধানং কিলমথো ৰা ৰিহেসা ৰা নত্থি অরহত্তমগ্গেন সমুচ্ছিন্নত্তা <a name="M0.0199"></a>। ‘‘পটিভংসূ’’তি এত্থ পটীতি কম্মপ্পৰচনীযযোগত্তা ‘‘ভগৰন্ত’’ন্তি এত্থ সাম্যত্থে উপযোগৰচনন্তি আহ ‘‘ভগৰতো’’তি। <span class="bld">‘‘অনু অচ্ছরিযা’’</span>তি ইমিনা ‘‘ন অচ্ছরিযা’’তি পদৰিভাগং নিৰত্তেতি, পুনপ্পুনং অচ্ছরিযাতি অত্থো। <span class="bld">পটিভংসূ</span>তি এত্থ পটিসদ্দো পটিভানত্থো, ভাধাতু খাযনত্থোতি আহ ‘‘পটিভানসঙ্খাতস্স ঞাণস্স গোচরা অহেসু’’ন্তি। ‘‘গোচরা অহেসু’’ন্তি ইমিনা খাযনং নাম অত্থতো গোচরভাৰেন ভৰনন্তি দস্সেতি।</p>
<p class="bodytext"><span class="bld">মে</span>তি মম, মযা ৰা, অধিগতং ধম্মং পকাসিতুন্তি সম্বন্ধো। অরিযমগ্গসোতস্স পটি <span class="bld">পটিসোত</span>ন্তি ৰুত্তে নিব্বানমেৰাতি আহ ‘‘পটিসোতং ৰুচ্চতি নিব্বান’’ন্তি। <span class="bld">নিব্বানগামি</span>ন্তি অরিযমগ্গং। অরিযমগ্গো হি যস্মা নিব্বানং গমযতি, তস্মা নিব্বানগামীতি ৰুচ্চতি। <span class="bld">তমোখন্ধেনা</span>তি এত্থ তমসদ্দো অৰিজ্জাপরিযাযো, খন্ধসদ্দো রাসত্থোতি আহ ‘‘অৰিজ্জারাসিনা’’তি। ‘‘অজ্ঝোত্থটা’’তি ইমিনা <span class="bld">আৰুটা</span>তি এত্থ ৰুধাতু আৰরণত্থোতি দস্সেতি। <span class="bld">অপ্পোস্সুক্কতাযা</span>তি এত্থ অপত্যূপসগ্গো অভাৰত্থো, তাপচ্চযো ভাৰত্থোতি আহ ‘‘নিরুস্সুক্কভাৰেনা’’তি।</p>
<p class="bodytext"><a name="para8"></a><span class="paranum">৮</span>. <span class="bld">লোকে</span>তি সত্তলোকে। <span class="bld">মহাব্রহ্মে</span>তি মহাব্রহ্মানো। <span class="bld">অপ্পরজক্খজাতিকা</span>তি এত্থ অপ্পং রজং অক্খিম্হি এতেসন্তি অপ্পরজক্খা, অপ্পরজক্খা জাতি সভাৰো এতেসন্তি <span class="bld">অপ্পরজক্খজাতিকা</span>তি ৰচনত্থং দস্সেন্তো আহ ‘‘পঞ্ঞামযে’’তিআদি। ‘‘পঞ্ঞামযে’’তি ইমিনা মংসমযেতি অত্থং নিৰত্তেতি। <span class="bld">এতেস</span>ন্তি সত্তানং। <span class="bld">ধম্মস্সা</span>তি তুপচ্চযযোগে ছট্ঠীকম্মং। আপুব্বো ঞাধাতু পটিৰিজ্ঝনত্থোতি আহ ‘‘পটিৰিজ্ঝিতারো’’তি।</p>
<p class="bodytext">সংৰিজ্জতি মলং এতেসন্তি <span class="bld">সমলা,</span> পূরণকস্সপাদিকা ছ সত্থারো, তেহি। ‘‘রাগাদীহী’’তি ইমিনা মলসরূপং দস্সেতি। <span class="bld">অৰাপুরেত</span>ন্তি এত্থ অৰপুব্বো চ আপুব্বো চ পুরধাতু ৰিৰরণত্থোতি আহ ‘‘ৰিৰর এত’’ন্তি। ৰকারস্স পকারং কত্বা ‘‘অপাপুরেত’’ন্তিপি পাঠো <a name="M0.0200"></a>। অমতসদ্দস্স সলিলাদযো নিৰত্তেতুং ৰুত্তং ‘‘নিব্বানস্সা’’তি। ইমে সত্তা সুণন্তূতি সম্বন্ধো। <span class="bld">ৰিমলেনা</span>তি এত্থ ৰিসদ্দো অভাৰত্থোতি আহ ‘‘অভাৰতো’’তি। ইমিনা নত্থি মলং এতস্সাতি <span class="bld">ৰিমলো</span>তি ৰচনত্থং দস্সেতি <a name="V1.0176"></a>। ‘‘সম্মাসম্বুদ্ধেনা’’তি ইমিনা অঞ্ঞপদত্থসরূপং দস্সেতি। অনুক্কমেন মগ্গেন বুজ্ঝিতব্বন্তি <span class="bld">অনুবুদ্ধ</span>ন্তি ৰুত্তে চতুসচ্চধম্মো গহেতব্বোতি আহ ‘‘চতুসচ্চধম্ম’’ন্তি।</p>
<p class="bodytext">‘‘সেলমযে’’তি ইমিনা সিলায নিব্বত্তো <span class="bld">সেলো</span>তি ৰচনত্থং দস্সেতি। ‘‘সব্বঞ্ঞুতঞ্ঞাণেনা’’তি ইমিনা সমন্তচক্খুসরূপং দস্সেতি। ভগৰা ত্বম্পীতি যোজনা। ধম্মসদ্দো পঞ্ঞাপরিযাযোতি আহ ‘‘ধম্মমযং পঞ্ঞাময’’ন্তি। অপেতো সোকো ইমস্সাতি <span class="bld">অপেতসোকো,</span> ভগৰা। সোকং অৰতরতীতি <span class="bld">সোকাৰতিণ্ণা,</span> জনতা। সোকাৰতিণ্ণঞ্চ জাতিজরাভিভূতঞ্চাতি চসদ্দো যোজেতব্বো। ইমিনা চসদ্দো লুত্তনিদ্দিট্ঠোতি দস্সেতি।</p>
<p class="bodytext">‘‘ভগৰা’’তিপদং ‘‘ৰীরো’’তিআদীসু যোজেতব্বং। ‘‘ৰীরিযৰন্ততাযা’’তি ইমিনা ৰীরং যস্সত্থীতি <span class="bld">ৰীরো</span>তি ৰচনত্থং দস্সেতি। সদ্দসত্থেসু আলপনপদেসু ৰিগ্গহো ন কাতব্বোতি ইদং আলপনাৰত্থং সন্ধায ৰুত্তং, ইধ পন তেসমত্থদস্সনত্থায ৰিগ্গহো ৰুত্তোতি দট্ঠব্বং। ‘‘দেৰপুত্ত…পে॰… ৰিজিতত্তা’’তি ইমিনা ৰিজিতো মারেহি সংগামো অনেনাতি <span class="bld">ৰিজিতসঙ্গামো</span>তি ৰচনত্থং দস্সেতি। এত্থ চ খন্ধমারো মচ্চুমারেন সঙ্গহিতো দ্বিন্নং মারানং একতো ৰিজিতত্তা। ‘‘সত্তৰাহো’’তি পঠমক্খরেন চ ‘‘সত্থৰাহো’’তি দুতিযক্খরেন চ যুত্তো। তত্থ সত্থৰাহো ৰিযাতি <span class="bld">‘‘সত্থৰাহো’’</span>তি উপচারেন ৰুত্তে দুতিযক্খরেন যুত্তো, সত্তে ৰহহীতি <span class="bld">সত্তৰাহো</span>তি মুখ্যতো ৰুত্তে পঠমক্খরেন যুত্তো। ইধ পন পঠমক্খরেন যুত্তোতি আহ ‘‘সত্তে ৰহতীতি সত্তৰাহো’’তি। নত্থি ইণং ইমস্সাতি <span class="bld">অণণো</span> ভগৰা।</p>
<p class="bodytext"><a name="para9"></a><span class="paranum">৯</span>. <span class="bld">বুদ্ধচক্খুনা</span>তি <a name="M0.0201"></a> এত্থ চক্খু দুৰিধং মংসচক্খুঞাণচক্খুৰসেন। তত্থাপি মংসচক্খু দুৰিধং পসাদচক্খুসসম্ভারচক্খুৰসেন। তত্থ পসাদরূপং পসাদচক্খু নাম, ভমুকট্ঠিপরিচ্ছিন্নো মংসপিণ্ডো সসম্ভারচক্খু নাম। ঞাণচক্খু পন পঞ্চৰিধং (পটি॰ ম॰ অট্ঠ॰ ১.১.৩) দিব্বধম্মপঞ্ঞাবুদ্ধসমন্তচক্খুৰসেন। তত্থ দিব্বচক্খুঅভিঞ্ঞাঞাণং দিব্বচক্খু নাম, হেট্ঠিমমগ্গত্তযং ধম্মচক্খু নাম, অরহত্তমগ্গঞাণং পঞ্ঞাচক্খু নাম, ইন্দ্রিযপরোপরিযত্তঞাণঞ্চ আসযানুসযঞাণঞ্চ বুদ্ধচক্খু নাম, সব্বঞ্ঞুতঞ্ঞাণং সমন্তচক্খু নাম। ইধ পন ‘‘বুদ্ধচক্খুনা’’তি ৰুত্তত্তা যথাৰুত্তদ্বেঞাণানিযেৰাতি আহ ‘‘ইন্দ্রিয…পে॰… ঞাণেন চা’’তি। <span class="bld">হী</span>তি সচ্চং। <span class="bld">যেস</span>ন্তি সত্তানং। <span class="bld">সদ্ধাদীনী</span>তি আদিসদ্দেন ৰীরিযসতিসমাধিপঞ্ঞিন্দ্রিযানি সঙ্গণ্হাতি। <span class="bld">তিক্খানী</span>তি তিখিণানি। <span class="bld">মুদূনী</span>তি সুখুমতরানি। <span class="bld">আকারা</span>তি কারণা। ইমানি তীণি দুকানি বাহিরত্থসমাসৰসেন ৰুত্তানি। সুখেন ৰিঞ্ঞাপেতব্বাতি <span class="bld">সুৰিঞ্ঞাপযা,</span> তথা <span class="bld">দুৰিঞ্ঞাপযা</span>তি ৰচনত্থং দস্সেন্তো আহ ‘‘যে কথিতকারণ’’ন্তিআদি <a name="V1.0177"></a>। পরলোকো চ ৰজ্জঞ্চ <span class="bld">পরলোকৰজ্জানি,</span> তানি ভযতো পস্সন্তীতি <span class="bld">পরলোকৰজ্জভযদস্সাৰিনো</span>তি ৰচনত্থং দস্সেন্তো আহ ‘‘যে’’তিআদি। ইমানি দ্বে দুকানি কিতৰসেন ৰুত্তানি, ইধ পচ্ছিমদুকে ‘‘ন অপ্পেকচ্চে পরলোকৰজ্জভযদস্সাৰিনো’’তি দুতিযপদং ন ৰুত্তং, পটিসম্ভিদামগ্গপাল়িযং (পটি॰ ম॰ ১.১১১) পন যুগল়ৰসেন ৰুত্তং। উপ্পলানি এত্থ সন্তীতি <span class="bld">উপ্পলিনী</span>তি ৰচনত্থেন গচ্ছো ৰা লতা ৰা পোক্খরণী ৰা ৰনং ৰা ‘‘উপ্পলিনী’’তি ৰুচ্চতি, ইধ পন ‘‘ৰন’’ন্তি আহ ‘‘উপ্পলৰনে’’তি। নিমুগ্গানেৰ হুত্বাতি সম্বন্ধো। <span class="bld">পোসযন্তী</span>তি ৰড্ঢন্তি, ইমিনা অন্তোনিমুগ্গানেৰ হুত্বা পোসযন্তীতি <span class="bld">অন্তোনিমুগ্গপোসীনী</span>তি ৰচনত্থং দস্সেতি। ‘‘উদকেন সম’’ন্তি ইমিনা উদকেন সমং <span class="bld">সমোদকং,</span> সমোদকং হুত্বা ঠিতানীতি অত্থং দস্সেতি। ‘‘অতিক্কমিত্বা’’তি ইমিনা <span class="bld">অচ্চুগ্গম্মা</span>তিপদস্স অতিউগ্গন্ত্বাতি অত্থং দস্সেতি।</p>
<p class="bodytext">পটিচ্ছন্নেন আরোপিতাতি <span class="bld">পারুতা,</span> ন পারুতা <span class="bld">অপারুতা</span>। অপারুতা নাম অত্থতো ৰিৰরণাতি আহ ‘‘ৰিৰটা’’তি <span class="bld">সো</span>তি অরিযমগ্গো <a name="M0.0202"></a>। <span class="bld">হী</span>তি সচ্চং। <span class="bld">পচ্ছিমপদদ্বযে</span>তি গাথায উত্তমপদদ্বযে। <span class="bld">অযমেৰত্থো</span>তি অযং ৰক্খমানো এৰং অত্থো দট্ঠব্বোতি যোজনা। <span class="bld">হী</span>তি ৰিত্থারো। <span class="bld">ন ভাসি</span>ন্তি এত্থ উত্তমপুরিসত্তা ‘‘অহ’’ন্তি ৰুত্তং। ‘‘দেৰমনুজেসু’’তি ৰত্তব্বে একসেসৰসেন <span class="bld">‘‘মনুজেসূ’’</span>তি ৰুত্তন্তি আহ ‘‘দেৰমনুস্সেসূ’’তি।</p>
<p class="subhead">৬. পঞ্চৰগ্গিযকথা</p>
<p class="bodytext"><a name="para10"></a><span class="paranum">১০</span>. <span class="bld">ঠানুপ্পত্তিযা</span>তি কারণেন উপ্পত্তিযা। নিক্কিলেসো জাতি সভাৰো ইমস্সাতি <span class="bld">নিক্কিলেসজাতিকো</span>। ‘‘ঞাণ’’ন্তি অৰিসেসেন ৰুত্তেপি অত্থতো অনাৰরণঞাণমেৰাতি আহ ‘‘সব্বঞ্ঞুতঞ্ঞাণ’’ন্তি। <span class="bld">ইতো</span>তি ‘‘ধম্মং দেসেস্সামী’’তি পরিৰিতক্কদিৰসতো, হেট্ঠাতি সম্বন্ধো। দেৰতা পন আল়ারস্স কালঙ্করণমেৰ জানাতি, ন আকিঞ্চঞ্ঞাযতনে নিব্বত্তভাৰং। ভগৰা পন সব্বং জানাতি, তেন ৰুত্তং ‘‘আকিঞ্চঞ্ঞাযতনে নিব্বত্তো’’তি। ‘‘পরিহীনত্তা’’তি ইমিনা <span class="bld">মহাজানিযো</span>তি এত্থ হাধাতুযা অত্থং দস্সেতি। <span class="bld">অস্সা</span>তি আল়ারস্স। মহতী জানিঅস্সাতি ‘‘মহাজানিকো’’তি ৰত্তব্বে ককারস্স যকারং কত্বা <span class="bld">‘‘মহাজানিযো’’</span>তি ৰুত্তং। <span class="bld">অক্খণে</span>তি ব্রহ্মচরিযৰাসায অনোকাসে, আকিঞ্চঞ্ঞাযতনেতি অত্থো। <span class="bld">হিয্যো</span>তি অনন্তরাতীতাহে। <span class="bld">সোপী</span>তি উদকো রামপুত্তোপি। পিসদ্দো আল়ারাপেক্খো। তত্থ আল়ারো কালামো যাৰআকিঞ্চঞ্ঞাযতনঝানলাভী হোতি, তস্মা আকিঞ্চঞ্ঞাযতনে নিব্বত্তো। উদকো রামপুত্তো যাৰনেৰসঞ্ঞানাসঞ্ঞাযতনঝানলাভী হোতি, তস্মা নেৰসঞ্ঞানাসঞ্ঞাযতনে নিব্বত্তোতি <a name="V1.0178"></a> দট্ঠব্বং। <span class="bld">‘‘বহুকারা’’</span>তি চ ‘‘বহূপকারা’’তি চ পাঠস্স দ্বিধা যুত্তভাৰং দস্সেতুং ৰুত্তং ‘‘বহুকারাতি বহূপকারা’’তি। পেসিতত্তভাৰং মন্তি যোজনা। ইমিনা <span class="bld">পহিতত্ত</span>ন্তি এত্থ অত্তসদ্দো কাযৰাচকোতি দস্সেতি।</p>
<p class="bodytext"><a name="para11"></a><span class="paranum">১১</span>. অন্তরাসদ্দেন যুত্তত্তা ‘‘গযং, বোধি’’ন্তি এত্থ সাম্যত্থে উপযোগৰচনন্তি আহ ‘‘গযায চ বোধিমণ্ডস্স চা’’তি।</p>
<p class="bodytext">গাথায <a name="M0.0203"></a> চতূসু সব্বসদ্দেসু দুতিযো <span class="bld">সব্ব</span>সদ্দো অনৰসেসত্থো, সেসা সাৰসেসত্থাতি দস্সেন্তো আহ ‘‘সব্বং তেভূমকধম্ম’’ন্তিআদি। ৰচনত্থো সুৰিঞ্ঞেয্যোৰ। অরহত্তফলস্সাপি তণ্হাক্খযত্তা ৰুত্তং ‘‘তণ্হাক্খযে নিব্বানে’’তি। <span class="bld">সযং</span>সদ্দো অত্তপরিযাযো, <span class="bld">অভিঞ্ঞায</span>সদ্দো তু ত্বাপচ্চযন্তোতি আহ ‘‘অত্তনাৰ জানিত্বা’’তি। ‘‘সব্বং চতুভূমকধম্ম’’ন্তি ইমিনা ঞাধাতুযা কম্মং দস্সেতি। ‘‘অযং মে আচরিযো’’তি উদ্দিসনাকারদস্সনং।</p>
<p class="bodytext">‘‘লোকুত্তরধম্মে’’তি ইমিনা লোকিযধম্মে পন আচরিযো (মি॰ প॰ ৪.৫.১১) অত্থীতি দস্সেতি। <span class="bld">পটিপুগ্গলো</span>তি এত্থ <span class="bld">পটি</span>সদ্দো পটিভাগত্থোতি আহ ‘‘পটিভাগপুগ্গলো’’তি। সদিসপুগ্গলো নাম নত্থীতি অত্থো। <span class="bld">সীতিভূতো</span>তি সীতি হুত্বা ভূতো, সীতিভাৰং ৰা পত্তো।</p>
<p class="bodytext"><span class="bld">কাসীন</span>ন্তি বহুৰচনৰসেন ৰুত্তত্তা জনপদানং নামং। জনপদসমূহস্স রট্ঠনামত্তা ৰুত্তং ‘‘কাসিরট্ঠে’’তি। ‘‘নগর’’ন্তি ইমিনা <span class="bld">পুর</span>সদ্দো নগরপরিযাযোতি দস্সেতি। <span class="bld">পটিলাভাযা</span>তি পটিলাভাপনত্থায। ‘‘ভেরি’’ন্তি ইমিনা <span class="bld">দুন্দুভি</span>সদ্দো ভেরিৰাচকোতি দস্সেতি। ভেরি হি ‘‘দুংদু’’ন্তিসদ্দেন উভি পূরণমেত্থাতি <span class="bld">দুন্দুভী</span>তি ৰুচ্চতি। দকাররকারানং সংযোগং কত্বা দুন্দ্রুভীতিপি পাঠো অত্থি, সো অপাঠোযেৰ। ‘‘পহরিস্সামী’’তি এত্থ পহারসদ্দেন <span class="bld">আহঞ্ঞি</span>ন্তি এত্থ আপুব্বহনধাতুযা অত্থং দস্সেতি, স্সামিসদ্দেন অজ্জতনিইংৰিভত্তিযা অনাগতকালে পৰত্তভাৰং, ইতিসদ্দেন গমনাকারৰাচকস্স ইতিসদ্দস্স লোপভাৰং দস্সেতি।</p>
<p class="bodytext"><span class="bld">অনন্তজিনো</span>তি অনন্তসঙ্খাতস্স সব্বঞ্ঞুতঞ্ঞাণস্স পদট্ঠানভূতেন অরহত্তমগ্গঞাণেন সব্বকিলেসারীনং জিতৰা, এতেন ফলূপচারেন অনন্তজিনভাৰং দস্সেতি। <span class="bld">হুৰেয্য পাৰুসো</span>তি এত্থ ‘‘হুৰেয্য অপি আৰুসো’’তি পদৰিভাগং কত্বা হুধাতু সত্তত্থৰাচকো, অপিসদ্দো এৰংনামৰাচকোতি দস্সেন্তো আহ আৰুসো ‘‘এৰং নাম ভৰেয্যা’’তি। ৰকারস্স পকারং কত্বা <span class="bld">‘‘হুপেয্যা’’</span>তি পাঠোপি যুজ্জতিযেৰ।</p>
<p class="bodytext"><a name="para12"></a><span class="paranum">১২</span>. ‘‘অত্থায <a name="V1.0179"></a> <a name="M0.0204"></a> পটিপন্নো’’তি ইমিনা বাহুল্লস্স অত্থায পটিপন্নো <span class="bld">বাহুল্লিকো</span>তি ৰচনত্থং দস্সেতি। <span class="bld">পধানতো</span>তি দুক্করচরিযায পদহনতো। ‘‘ভট্ঠো’’তি ইমিনা <span class="bld">ৰিব্ভন্তো</span>তি এত্থ ৰিপুব্বভমুধাতুযা অনৰট্ঠানত্থো নাম অত্থতো ভট্ঠোতি দস্সেতি। <span class="bld">সোত</span>ন্তি এত্থ সোতসদ্দস্স সোতৰিঞ্ঞাণাদিৰাচকত্তা ‘‘সোতিন্দ্রিয’’ন্তি ৰুত্তং। <span class="bld">ইরিযাযা</span>তি এত্থ ইরিযনং চরণং ইরিযাতি ৰচনত্থং দস্সেন্তো আহ ‘‘দুক্করচরিযাযা’’তি। <span class="bld">অভিজানাথ নো</span>তি এত্থ <span class="bld">নো</span>সদ্দো নুসদ্দত্থোতি আহ ‘‘অভিজানাথ নূ’’তি। <span class="bld">ৰাক্য</span>ন্তি ৰাচকং। <span class="bld">সঞ্ঞাপেতু</span>ন্তিপদস্স সঞ্ঞাপনাকারং দস্সেতুং ৰুত্তং ‘‘অহং বুদ্ধো’’তি।</p>
<p class="bodytext"><a name="para13"></a><span class="paranum">১৩</span>. <span class="bld">ইতো</span>তি ‘‘চক্খুকরণী’’তিআদিতো। <span class="bld">পদত্থতো</span>তি পদতো চ অত্থতো চ, পদানং অত্থতো ৰা। <span class="bld">ইতো</span>তি যথাৰুত্ততো। <span class="bld">হী</span>তি সচ্চং। <span class="bld">সুত্তন্তকথ</span>ন্তি সুত্তন্তৰসেন ৰুত্তৰচনং।</p>
<p class="bodytext"><a name="para18"></a><span class="paranum">১৮</span>. <span class="bld">দেৰতাকোটীহী</span>তি ব্রহ্মসঙ্খাতাহি দেৰতাকোটীহি। পতিট্ঠিতস্স তস্স আযস্মতোতি সম্বন্ধো। সাৰ এহিভিক্খুউপসম্পদাতি যোজনা।</p>
<p class="bodytext"><a name="para19"></a><span class="paranum">১৯</span>. দুতিযদিৰসে ধম্মচক্খুং উদপাদীতি সম্বন্ধো। ‘‘দুতিযদিৰসে’’তিআদি পাটিপদদিৰসং উপনিধায ৰুত্তং। <span class="bld">পক্খস্সা</span>তি আসল়্হীমাসকাল়পক্খস্স। সব্বেৰ তে ভিক্খূতি যোজনা। <span class="bld">অনত্তসুত্তেনা</span>তি অনত্তলক্খণসুত্তন্তেন (মহাৰ॰ ২০; সং॰ নি॰ ৩.৫৯)।</p>
<p class="bodytext"><span class="bld">পঞ্চমিযা পক্খস্সা</span>তি পক্খস্স পঞ্চমিযা। <span class="bld">লোকস্মি</span>ন্তি সত্তলোকে। <span class="bld">‘‘মনুস্সঅরহন্তো</span>তি ইমিনা দেৰঅরহন্তো বহূতি দস্সেতি।</p>
<p class="subhead">৭. পব্বজ্জাকথা</p>
<p class="bodytext"><a name="para31"></a><span class="paranum">৩১</span>. <span class="bld">পোরাণানুপোরাণান</span>ন্তি পুরাণে চ অনুপুরাণে চ ভৰানং। <span class="bld">একসট্ঠী</span>তি একো চ সট্ঠি চ, একেন ৰা অধিকা সট্ঠি একসট্ঠি।</p>
<p class="bodytext"><span class="bld">তত্রা</span>তি <a name="M0.0205"></a> তেসু একসট্ঠিমনুস্সঅরহন্তেসু। <span class="bld">পুব্বযোগো</span>তি পুব্বে কতো উপাযো, পুব্বূপনিস্সযোতি অত্থো। <span class="bld">ৰগ্গবন্ধেনা</span>তি সমূহং কত্বা বন্ধেন। <span class="bld">তে</span>তি পঞ্চপঞ্ঞাস জনা। <span class="bld">ঝাপেস্সামা</span>তি ডয্হিস্সাম। <span class="bld">নীহরিংসূ</span>তি গামতো নীহরিংসু। <span class="bld">তেসূ</span>তি পঞ্চপঞ্ঞাসজনেসু। পঞ্চ জনে <a name="V1.0180"></a> ঠপেত্বাতি সম্বন্ধো। <span class="bld">সেসা</span>তি পঞ্চহি জনেহি অৰসেসা। <span class="bld">সো</span>তি যসো দারকো। <span class="bld">তেপী</span>তি চত্তারোপি জনা। <span class="bld">তত্থা</span>তি সরীরে। <span class="bld">তে সব্বেপী</span>তি যসস্স মাতাপিতুভরিযাহি সদ্ধিং সব্বেপি তে সহাযকা। <span class="bld">তেনা</span>তি পুব্বযোগেন।</p>
<p class="bodytext"><span class="bld">আমন্তেসী</span>তি কথেসি।</p>
<p class="bodytext"><a name="para32"></a><span class="paranum">৩২</span>. দিব্বেসু ৰিসযেসু ভৰা <span class="bld">দিব্বা</span> লোভপাসাতি দস্সেন্তো আহ ‘‘দিব্বা নামা’’তিআদি। <span class="bld">লোভপাসা</span>তি লোভসঙ্খাতা বন্ধনা। <span class="bld">অসৰনতা</span>তি এত্থ করণত্থে পচ্চত্তৰচনন্তি আহ ‘‘অসৰনতাযা’’তি। <span class="bld">পরিহাযন্তী</span>তি এত্থ কেন পরিহাযন্তীতি আহ ‘‘ৰিসেসাধিগমতো’’তি। <span class="bld">ৰিসেসাধিগমতো</span>তি মগ্গফলসঙ্খাতস্স ৰিসেসস্স অধিগমতো।</p>
<p class="bodytext"><a name="para33"></a><span class="paranum">৩৩</span>. অন্তং লামকং করোতীতি <span class="bld">অন্তকো</span>তি ৰচনত্থং দস্সেন্তো আহ ‘‘লামকা’’তি। ‘‘হীনসত্তা’’তি ইমিনা অন্তকস্স সরূপং দস্সেতি। আমন্তনপদমেতং। <span class="bld">ত</span>ন্তি রাগপাসং। <span class="bld">হী</span>তি সচ্চং। <span class="bld">সো</span>তি মারো পাপিমা। অন্তলিক্খে চরন্তানং পঞ্চাভিঞ্ঞানম্পি বন্ধনত্তা অন্তলিক্খে চরতি পৰত্ততীতি <span class="bld">অন্তলিক্খচরো</span>তি ৰচনত্থেন রাগপাসো ‘‘অন্তলিক্খচরো’’তি মারেন পাপিমতা ৰুত্তো।</p>
<p class="bodytext"><a name="para34"></a><span class="paranum">৩৪</span>. <span class="bld">নানাজনপদতো</span>তি একিস্সাপি দিসায নানাজনপদতো। ‘‘অনুজানামি…পে॰… পব্বাজেথা’’তিআদিম্হি ৰিনিচ্ছযো এৰং ৰেদিতব্বোতি যোজনা। পব্বাজেন্তেন ভিক্খুনা পব্বাজেতব্বোতি সম্বন্ধো। যে পটিক্খিত্তা পুগ্গলাতি যোজনা। <span class="bld">পরতো</span>তি পরস্মিং। ‘‘ন ভিক্খৰে…পে॰… পব্বাজেতব্বো’’তি পাল়িং (মহাৰ॰ ৮৯) আদিং কত্বাতি যোজনা। <span class="bld">তে</span>তি পটিক্খিত্তপুগ্গলে। <span class="bld">সোপি চা</span>তি সোপি চ পুগ্গলো। অনুঞ্ঞাতোযেৰ পব্বাজেতব্বোতি <a name="M0.0206"></a> সম্বন্ধো। <span class="bld">তস্স চা</span>তি পুগ্গলস্স চ, অথ ৰা তেসঞ্চ মাতাপিতূনং। ৰচনৰিপল্লাসো হেস। অনুজাননলক্খণং ৰণ্ণযিস্সামাতি সম্বন্ধো।</p>
<p class="bodytext"><span class="bld">এৰ</span>ন্তি ইমিনা ৰুত্তনযেন। চসদ্দো ৰাক্যসম্পিণ্ডনত্থো। সচে অচ্ছিন্নকেসো হোতি চ, সচে একসীমায অঞ্ঞেপি ভিক্খূ অত্থি চাতি অত্থো। <span class="bld">অঞ্ঞেপী</span>তি অত্তনা অপরেপি। <span class="bld">ভণ্ডূ</span>তি মুণ্ডো, সোযেৰ কম্মং <span class="bld">ভণ্ডুকম্মং। তস্সা</span>তি ভণ্ডুকম্মস্স। <span class="bld">ওকাসো</span>তি পব্বজ্জায খণো। ‘‘ওকাসং ন লভতী’’তি ৰত্বা তস্স কারণং দস্সেতুং ৰুত্তং ‘‘সচে’’তিআদি।</p>
<p class="bodytext"><span class="bld">অৰুত্তোপী</span>তি <a name="V1.0181"></a> এত্থ পিসদ্দো ৰুত্তো পন কা নাম কথাতি দস্সেতি। <span class="bld">উপজ্ঝাযং উদ্দিস্স পব্বাজেতী</span>তি এত্থ পব্বজ্জা চতুব্বিধা তাপসপব্বজ্জা পরিব্বাজকপব্বজ্জা সামণেরপব্বজ্জা উপসম্পদপব্বজ্জাতি। তত্থ কেসমস্সুহরণং <span class="bld">তাপসপব্বজ্জা</span> নাম ৰক্কলাদিগহণতো পঠমমেৰ ৰজিতব্বত্তা। <span class="bld">ইসিপব্বজ্জাতি</span>পি তস্সাযেৰ নামং। কেসমস্সুহরণমেৰ <span class="bld">পরিব্বাজকপব্বজ্জা</span> নাম কাসাযাদিগহণতো পঠমমেৰ ৰজিতব্বত্তা। কেসমস্সুহরণঞ্চ কাসাযচ্ছাদনঞ্চ <span class="bld">সামণেরপব্বজ্জা</span> নাম সরণগহণতো পঠমমেৰ ৰজিতব্বত্তা। <span class="bld">উপসম্পদপব্বজ্জা</span> তিৰিধা এহিভিক্খুউপসম্পদপব্বজ্জা সরণগহণূপসম্পদপব্বজ্জা ঞত্তিচতুত্থৰাচিকূপসম্পদপব্বজ্জাতি। তত্থ <span class="bld">এহিভিক্খূপসম্পদপব্বজ্জাযং</span> কেসমস্সুহরণাদি সব্বং একতোৰ সম্পজ্জতি ‘‘এহি ভিক্খূ’’তি ভগৰতো ৰচনেন অভিনিপ্ফন্নত্তা। <span class="bld">সরণগহণূপসম্পদপব্বজ্জা</span> সামণেরপব্বজ্জসদিসাযেৰ। কেসমস্সুহরণঞ্চ কাসাযচ্ছাদনঞ্চ সরণগহণঞ্চ <span class="bld">ঞত্তিচতুত্থৰাচিকূপসম্পদপব্বজ্জা</span> নাম কম্মৰাচাগহণতো পঠমমেৰ ৰজিতব্বত্তা। তত্থ সামণেরপব্বজ্জং সন্ধায ৰুত্তং ‘‘উপজ্ঝাযং উদ্দিস্স পব্বাজেতী’’তি। <span class="bld">উপজ্ঝাযং উদ্দিস্সা</span>তি উপজ্ঝাযস্স ৰেয্যাৰচ্চকরট্ঠাননিযমং কত্বা। পব্বজ্জাকম্মে অত্তনো ইস্সরিযমকত্বাতি অত্থো। দহরেন ভিক্খুনা কেসচ্ছেদনং কাসাযচ্ছাদনং সরণদানন্তি তীণি কিচ্চানি কাতব্বানিযেৰ। কেচি ‘‘সরণানি পন সযং দাতব্বানী’’তি পাঠং ইধানেত্বা দহরেন ভিক্খুনা সরণানি ন দাতব্বানীতি <a name="M0.0207"></a> ৰদন্তি, তং ন গহেতব্বং দহরস্স ভিক্খুত্তা, ভিক্খূনং পব্বাজেতুং লভনত্তা চ। উপজ্ঝাযো চে কেসচ্ছেদনঞ্চ কাসাযচ্ছাদনঞ্চ অকত্বা পব্বজ্জত্থং সরণানিযেৰ দেতি, ন রুহতি পব্বজ্জা পব্বজ্জায অকত্তব্বত্তা। কম্মৰাচং সাৰেত্বা উপসম্পাদেতি, রুহতি উপসম্পদা অপত্তচীৰরানং উপসম্পদসিদ্ধিতো, কম্মৰিপত্তিযা অভাৰতো চ। <span class="bld">খণ্ডসীম</span>ন্তি উপচারসীমট্ঠং বদ্ধসীমং। <span class="bld">পব্বাজেত্বা</span>তি কেসচ্ছেদনং সন্ধায ৰুত্তং ‘‘কাসাযানি অচ্ছাদেত্বা’’তি কাসাযচ্ছাদনস্স ৰিসুং ৰুত্তত্তা। সামণেরস্স সরণদানস্স অরুহত্তা ‘‘সরণানি পন সযং দাতব্বানী’’তি ৰুত্তং। পুরিসং পব্বাজেতুন্তি সম্বন্ধো। <span class="bld">হী</span>তি সচ্চং। <span class="bld">আণত্তিযা</span>তি ভিক্খূনং আণত্তিযা। <span class="bld">যেন কেনচী</span>তি গহট্ঠপব্বজিতেসু যেন কেনচি।</p>
<p class="bodytext">‘‘ভব্বরূপো’’তি ৰত্বা তস্স অত্থং দস্সেতুং ৰুত্তং ‘‘সহেতুকো’’তি। <span class="bld">সহেতুকো</span>তি মগ্গফলানং উপনিস্সযেহি সহ পৰত্তো। <span class="bld">যসস্সী</span>তি পরিৰারযসেন চ কিত্তিযসেন চ সমন্নাগতো। <span class="bld">ওকাসং কত্বাপী</span>তি ওকাসং কত্বা এৰ। <span class="bld">সযমেৰা</span>তি ন অঞ্ঞো আণাপেতব্বো। <span class="bld">এত্তোযেৰা</span>তি দস্সনট্ঠানতোযেৰ। <span class="bld">অস্সা</span>তি পব্বজ্জাপেক্খস্স। <span class="bld">খজ্জু ৰা</span>তি কণ্ডুৰনং ৰা। ‘‘কচ্ছু ৰা’’তিপি পাঠো, পামং ৰাতি অত্থো। <span class="bld">পিল়কা ৰা</span>তি ফোটা ৰা। <span class="bld">এত্তকেনা</span>তি এতপমাণেন <a name="V1.0182"></a> ঘংসিত্বা ন্হাপনমত্তেন। <span class="bld">অনিৰত্তিধম্মা</span>তি গিহিভাৰং অনিৰত্তনসভাৰা। <span class="bld">কতঞ্ঞূ</span>তি কতস্সূপকারস্স জাননসীলা। <span class="bld">কতৰেদিনো</span>তি কতঞ্ঞূপকারস্স ৰেদং পাকটং করোন্তো।</p>
<p class="bodytext"><span class="bld">অনিয্যানিককথা</span>তি যাৰদত্থং সুপিত্বা যাৰদত্থং ভুঞ্জীত্বা চিত্তকেল়িং করোন্তো অনুক্কণ্ঠিতো ৰিহরাহীতিআদিকা কথা। নকথেতব্বং দস্সেত্বা কথেতব্বং দস্সেন্তো আহ ‘‘অথখ্বস্সা’’তি। <span class="bld">অস্সা</span>তি পব্বজ্জাপেক্খস্স। আচিক্খনাকারং দস্সেন্তো আহ ‘‘আচিক্খন্তেন চা’’তিআদি। <span class="bld">ৰণ্ণ…পে॰… ৰসেনা</span>তি ৰণ্ণো চ সণ্ঠানঞ্চ গন্ধো চ আসযো চ ওকাসো চ, তেসং ৰসেন, আচিক্খিতব্বন্তি সম্বন্ধো। <span class="bld">হী</span>তি ফলজোতকো, আচিক্খনস্স ফলং ৰক্খামীতি অত্থো। <span class="bld">সো</span>তি পব্বজ্জাপেক্খো। <span class="bld">পুব্বে</span>তি পুব্বভৰে, পব্বজনতো <a name="M0.0208"></a> পুব্বে ৰা। কণ্টকৰেধাপেক্খো পরিপক্কগণ্ডো ৰিয ঞাণং পৰত্ততীতি যোজনা। <span class="bld">অস্সা</span>তি পব্বজ্জাপেক্খস্স। <span class="bld">ইন্দাসনী</span>তি সক্কস্স ৰজিরাৰুধো। সো হি ইন্দেন অসীযতি খিপীযতীতি ইন্দাসনীতি ৰুচ্চতি। ইন্দাসনি পব্বতে চুণ্ণযমানা ৰিয সব্বে কিলেসে চুণ্ণযমানংযেৰাতি যোজনা। <span class="bld">খুরগ্গেযেৰা</span>তি খুরস্স কোটিযমেৰ। খুরকম্মপরিযোসানেযেৰাতি অত্থো। <span class="bld">হী</span>তি সচ্চং। <span class="bld">তস্মা</span>তি যস্মা পত্তা, তস্মা। <span class="bld">অস্সা</span>তি পব্বজ্জাপেক্খস্স।</p>
<p class="bodytext"><span class="bld">গিহিগন্ধ</span>ন্তি গেহে ঠিতস্স জনস্স গন্ধং। <span class="bld">অথাপী</span>তি যদিপি অচ্ছাদেতীতি সম্বন্ধো। <span class="bld">অস্সা</span>তি পব্বজ্জাপেক্খস্স। <span class="bld">আচরিযো ৰা</span>তি সরণদানাচরিযো ৰা কম্মৰাচাচরিযো ৰা ওৰাদাচরিযো ৰা। <span class="bld">তংযেৰ ৰা</span>তি পব্বজ্জাপেক্খমেৰ ৰা। <span class="bld">তেন ভিক্খুনাৰা</span>তি আচরিযুপজ্ঝাযভিক্খুনা এৰ।</p>
<p class="bodytext"><span class="bld">অনাণত্তিযা</span>তি আচরিযুপজ্ঝাযেহি অনাণত্তিযা। ইমিনা আচরিযুপজ্ঝাযেহি অনাণত্তেন যেন কেনচি নিৰাসনাদীনি ন কাতব্বানীতি দস্সেতি। <span class="bld">ভিক্খুনা</span>তি আচরিযুপজ্ঝাযভিক্খুনা। <span class="bld">তস্সেৰা</span>তি পব্বজ্জাপেক্খস্সেৰ। <span class="bld">উপজ্ঝাযমূলকে</span>তি উপজ্ঝাযমূলকে নিৰাসনপারুপনে। <span class="bld">অয</span>ন্তি ৰিনিচ্ছযো।</p>
<p class="bodytext"><span class="bld">তত্থা</span>তি পব্বজ্জূপসম্পদট্ঠানে। <span class="bld">তেস</span>ন্তি ভিক্খূনং। <span class="bld">অথা</span>তি ৰন্দাপনতো পচ্ছা, ৰন্দাপনস্স অনন্তরা ৰা। ‘‘এৰং ৰদেহী’’তি পাল়িনযনিদস্সনমুখেন ‘‘যমহং ৰদামি, তং ৰদেহী’’তি অট্ঠকথানযং নিদস্সেতি। <span class="bld">অথা</span>তি তদনন্তরং। <span class="bld">অস্সা</span>তি পব্বজ্জাপেক্খস্স, দাতব্বানীতি সম্বন্ধো। <span class="bld">একপদম্পী</span>তি তীসু ৰাক্যপদেসু একং ৰাক্যপদম্পি, নৰসু ৰা ৰিভত্যন্তপদেসু একপদম্পি। <span class="bld">একক্খরম্পী</span>তি চতুৰীসতক্খরেসু একক্খরম্পি।</p>
<p class="bodytext"><span class="bld">একতো</span> <a name="V1.0183"></a> <span class="bld">সুদ্ধিযা</span>তি একস্সেৰ কম্মৰাচাচরিযস্স ঠানকরণসম্পত্তিযা সুজ্ঝনেন। <span class="bld">উভতো সুদ্ধিযাৰা</span>তি উভযেসং সরণদানাচরিযসামণেরানং সুজ্ঝনেন এৰ। <span class="bld">ঠানকরণসম্পদ</span>ন্তি উরআদিট্ঠানানঞ্চ সংৰুতাদিকরণানঞ্চ সম্পদং। <span class="bld">ৰত্তু</span>ন্তি ঠানকরণসম্পদং ৰত্তুং। ন <span class="bld">সক্কোতী</span>তি ৰত্তুং ন সক্কোতীতি যোজনা।</p>
<p class="bodytext"><span class="bld">ইমানী</span>তি <a name="M0.0209"></a> সরণানি। চসদ্দো উপন্যাসো, পনসদ্দো পদালঙ্কারো। <span class="bld">একসম্বন্ধানী</span>তি একতো সম্বন্ধানি। অনুনাসিকন্তং কত্বা দানকালে ‘‘বুদ্ধং’’ইতি ‘‘সরণং’’ইতি পদানঞ্চ ‘‘সরণং’’ইতি ‘‘গচ্ছামি’’ইতি পদানঞ্চ অন্তরা ৰিচ্ছেদমকত্বা একসম্বন্ধমেৰ কত্বা দাতব্বানীতি ৰুত্তং হোতি। কস্মা তিণ্ণং পদানমন্তরা ব্যৰধানস্স কস্সচি অক্খরস্স অভাৰতো। <span class="bld">ৰিচ্ছিন্দিত্বা</span>তি ৰিচ্ছেদং কত্বা। মকারন্তং কত্বা দানকালে তিণ্ণং পদানমন্তরা একসম্বন্ধমকত্বা ৰিচ্ছিন্দিত্বা এৰ কত্বা দাতব্বানীতি ৰুত্তং হোতি। কস্মা? তিণ্ণং পদানমন্তরা ব্যৰধানস্স নিস্সরস্স মকারস্স অত্থিভাৰতো। অন্ধকট্ঠকথাযং ৰুত্তন্তি সম্বন্ধো। <span class="bld">ত</span>ন্তি ৰচনং, ‘‘নত্থী’’তিপদে কত্তা, ‘‘ন ৰুত্ত’’ন্তিপদে কম্মং। <span class="bld">তথা</span>তি ‘‘অহং ভন্তে বুদ্ধরক্খিতো’’তিআদিনা আকারেন, অৰদন্তস্স সরণং ন কুপ্পতি, বুকারদকারাদীনং ব্যঞ্জনানং ঠানকরণসম্পদং হাপেন্তস্সেৰ সরণং কুপ্পতীতি অধিপ্পাযো।</p>
<p class="bodytext">‘‘তিক্খত্তু’’ন্তি ইমিনা সকিং ৰা দ্বিক্খত্তুং ৰা ন ৰট্টতীতি দীপেতি। তিক্খত্তুতো অধিকং পন সহস্সক্খত্তুম্পি ৰট্টতিযেৰ। <span class="bld">তত্থা</span>তি তাসু পব্বজ্জাউপসম্পদাসু। <span class="bld">পরতো</span>তি পরস্মিং। <span class="bld">সা</span>তি উপসম্পদা। পব্বজ্জা পন অনুঞ্ঞাতা এৰাতি সম্বন্ধো। <span class="bld">পরতোপী</span>তি পিসদ্দো পুব্বাপেক্খো। <span class="bld">সা</span>তি পব্বজ্জা। <span class="bld">এত্তাৰতা</span>তি এত্তকেন কেসচ্ছেদনকাসাযচ্ছাদনসরণদানেন। <span class="bld">হী</span>তি ফলজোতকো।</p>
<p class="bodytext"><span class="bld">এসা</span>তি এসো সামণেরোতি অত্থো। ‘‘গতিমা’’তি ৰত্বা তস্সত্থং দস্সেন্তো আহ ‘‘পণ্ডিতজাতিকো’’তি। <span class="bld">অথা</span>তি এৰং সতি। <span class="bld">অস্সা</span>তি সামণেরস্স। <span class="bld">তস্মিংযেৰ ঠানে</span>তি সামণেরভূমিযং ঠিতট্ঠানেযেৰ। যথা ভগৰতা উদ্দিট্ঠানি, তথা উদ্দিসিতব্বানীতি যোজনা। <span class="bld">এত</span>ন্তি ‘‘অনুজানামি…পে॰… জাতরূপ রজতপটিগ্গহণা ৰেরমণী’’তি ৰচনং।</p>
<p class="bodytext"><span class="bld">ত</span>ন্তি অন্ধকট্ঠকথাযং ৰুত্তৰচনং। <span class="bld">যথাপাল়িযাৰা</span>তি এৰসদ্দো সন্নিট্ঠানত্থো, তেন যথাপাল়িযাৰ উদ্দিসিতব্বানি। যথাপাল়িং ৰিসজ্জেত্বা অঞ্ঞথা এৰ উদ্দিসিতব্বানীতি ৰাদং নিৰারেতি। যথাপাল়িং ৰিসজ্জেত্বা <a name="M0.0210"></a> অঞ্ঞথা ‘‘পাণাতিপাতা ৰেরমণিং সিক্খাপদং সমাদিযামী’’তি <a name="V1.0184"></a> উদ্দিসন্তোপি নিদ্দোসোযেৰ। <span class="bld">হী</span>তি সচ্চং, যস্মা ৰা। <span class="bld">তানী</span>তি সিক্খাপদানি। <span class="bld">যাৰা</span>তি যত্তকং কালং ন জানাতি, ন কুসলো হোতীতি সম্বন্ধো। <span class="bld">সন্তিকাৰচরোযেৰা</span>তি আচরিযুপজ্ঝাযানং সমীপে অৰচারোৰ। <span class="bld">অস্সা</span>তি সামণেরস্স। <span class="bld">কপ্পিযাকপ্পিয</span>ন্তি দসসিক্খাপদৰিনিমুত্তং কপ্পিযং পরামাসাদিঞ্চ অকপ্পিযং অপরামাসাদিঞ্চ। <span class="bld">তেনাপী</span>তি সামণেরেনাপি। <span class="bld">নাসনঙ্গানী</span>তি লিঙ্গনাসনঅঙ্গানি। <span class="bld">সাধুকং সিক্খিতব্ব</span>ন্তি সাধুকং অসিক্খন্তস্স লিঙ্গনাসনঞ্চ দণ্ডকম্মনাসনঞ্চ হোতীতি অধিপ্পাযো।</p>
<p class="subhead">১০. দুতিযমারকথা</p>
<p class="bodytext"><a name="para35"></a><span class="paranum">৩৫</span>. <span class="bld">ময্হ</span>ন্তিপদস্স ‘‘অনুপ্পত্তা সচ্ছিকতা’’তিপদেসু ছট্ঠীকত্তুভাৰং দস্সেন্তো আহ ‘‘মযা খোতি অত্থো’’তি। ‘‘অথ ৰা’’তিআদিনা ‘‘ময্হ’’ন্তিপদস্স ‘‘যোনিসো মনসিকারা, যোনিসো সম্মপ্পধানা’’তিপদেসু সম্বন্ধভাৰং দস্সেতি। ‘‘যোনিসো মনসিকারা, যোনিসো সম্মপ্পধানা’’তি এত্থ কারণত্থে নিস্সক্কৰচনন্তি আহ ‘‘তেন হেতুনা’’তি। ‘‘পুনা’’তিআদিনা ‘‘ময্হ’’ন্তিপদং ‘‘যোনিসো মনসিকারা, যোনিসো সম্মপ্পধানা’’তিপদেসু সাম্যত্থে সামিভাৰেন যোজেত্বা পুন ‘‘অনুপ্পত্তা, সচ্ছিকতা’’তি পদেসু কত্তুত্থে সামিভাৰেন ৰিভত্তিৰিপল্লাসো কাতব্বোতি দস্সেতি।</p>
<p class="subhead">১১. ভদ্দৰগ্গিযকথা</p>
<p class="bodytext"><a name="para36"></a><span class="paranum">৩৬</span>. ভদ্দং রূপঞ্চ চিত্তঞ্চ এতেসমত্থীতি <span class="bld">ভদ্দকা</span>। ৰগ্গবন্ধনং <span class="bld">ৰগ্গো</span> উত্তরপদলোপেন, ৰগ্গেন চরন্তীতি <span class="bld">ৰগ্গিযা</span>। ভদ্দকা চ তে ৰগ্গিযা চাতি <span class="bld">ভদ্দৰগ্গিযা</span> ককারলোপেনাতি অত্থং দস্সেন্তো আহ ‘‘ভদ্দৰগ্গিযা’’তিআদি। ‘‘ৰোকারো নিপাতমত্তো’’তি ইমিনা তুম্হসদ্দস্স চ যোৰচনস্স চ কারিযভাৰং নিৰত্তেতি। <span class="bld">হী</span>তি সচ্চং। <span class="bld">তে</span>তি ভদ্দৰগ্গিযা। <span class="bld">ইদ</span>ন্তি পঞ্চসীলরক্খনং। <span class="bld">পুব্বকম্ম</span>ন্তি পুব্বে উপচিতং কুসলকম্মং।</p>
<p class="subhead">১২. উরুৰেলপাটিহারিযকথা</p>
<p class="bodytext"><a name="para38"></a><span class="paranum">৩৮</span>. <span class="bld">পরিযাদিযেয্য</span>ন্তি <a name="M0.0211"></a> এত্থ দাধাতুস্স পরীতি চ আতি চ উপসগ্গৰসেন অভিভৰনত্থোতি আহ ‘‘অভিভৰেয্য’’ন্তি।</p>
<p class="bodytext"><a name="para39"></a><span class="paranum">৩৯</span>. <span class="bld">পচ্ছা</span> <a name="V1.0185"></a> <span class="bld">পক্খিত্তা</span>তি সঙ্গীতিতো পরং পোত্থকারূল়্হেহি ঠপিতাতি অত্থো।</p>
<p class="bodytext"><a name="para44"></a><span class="paranum">৪৪</span>. ‘‘এৰং ৰদন্তো ৰিয ওণতো’’তি ইমিনা ‘‘আহরহত্থো’’তিপদস্স তদ্ধিতভাৰং দস্সেতি। ৰিত্থিণ্ণমুখত্তা মন্দং হীনং অতিমুখমেতাসন্তি ৰচনত্থেন অগ্গিকপালা <span class="bld">মন্দামুখিযো</span>তি ৰুচ্চন্তীতি আহ ‘‘অগ্গিভাজনানি ৰুচ্চন্তী’’তি।</p>
<p class="bodytext"><a name="para51"></a><span class="paranum">৫১</span>. যস্মা যো নাগদমনকালো চিরং পততি পৰত্ততি, তস্মা সো <span class="bld">চিরপতিকো</span>তি ৰুচ্চতি, তস্মা চিরপতিকা পট্ঠায অভিপ্পসন্নাতি যোজনা। ইতি ইমমত্থং দস্সেন্তো আহ ‘‘চিরকালতো পট্ঠাযা’’তি।</p>
<p class="bodytext"><a name="para52"></a><span class="paranum">৫২</span>. <span class="bld">সব্বত্থা</span>তি সব্বেসু ‘‘জটামিস্স’’ন্তিআদিপদেসু। <span class="bld">খারিকাজ</span>ন্তি এত্থ কমণ্ডলুআদিকা তাপসপরিক্খারা খারীতি ৰুচ্চন্তি, খারিসঙ্খাতেন ভারেন পূরিতো কাজো খারিকাজোতি অত্থং একদেসেন দস্সেন্তো আহ ‘‘খারিভারো’’তি।</p>
<p class="subhead">১৩. বিম্বিসারসমাগমকথা</p>
<p class="bodytext"><a name="para55"></a><span class="paranum">৫৫</span>. <span class="bld">লট্ঠি</span>সদ্দো তরুণরুক্খৰাচকো ‘‘অম্বলট্ঠিকায’’ন্তিআদীসু (দী॰ নি॰ ১.২), ইধাপি তরুণতালরুক্খো লট্ঠি নামাতি দস্সেন্তো আহ ‘‘তালুয্যানে’’তি। <span class="bld">ৰটরুক্খে</span>তি নিগ্রোধরুক্খে। এত্থ ‘‘ৰট’’ইতি ইমিনা ৰটরুক্খো বহুমূলত্তা সুট্ঠুং পতিট্ঠাতীতি অত্থেন <span class="bld">সুপ্পতিট্ঠো</span> নামাতি দস্সেতি। ‘‘রুক্খে’’ইতি ইমিনা <span class="bld">চেতিয</span>সদ্দো চেতিযরুক্খে ৰত্ততীতি দস্সেতি, দেৰালযঞ্চ থূপঞ্চ নিৰত্তেতি। <span class="bld">তস্সা</span>তি ৰটরুক্খস্স। <span class="bld">এত</span>ন্তি ‘‘সুপ্পতিট্ঠে চেতিযে’’তি এতং নামং। লোকৰোহারৰসেন দসসহস্সসঙ্খাতে সঙ্খ্যাৰিসেসে নীহরিত্বা যুজ্জিতব্বন্তি <span class="bld">নিযুত</span>ন্তি ৰচনত্থেন <a name="M0.0212"></a> দসসহস্সং নিযুতং নামাতি দস্সেন্তো আহ ‘‘একনিযুতং দসসহস্সানী’’তি। <span class="bld">‘‘নহুত’’</span>ন্তিপি পাঠো, সো অযুত্তো নহুতসঙ্খাতেন সঙ্খ্যাৰিসেসেন মিস্সীভাৰেন পসঙ্গত্তা। <span class="bld">তেস</span>ন্তি দ্বাদসনিযুতানং ব্রাহ্মণগহপতিকানং।</p>
<p class="bodytext">‘‘কিসসরীরত্তা’’তি ইমিনা কিসো কো অত্তা এতেসন্তি <span class="bld">কিসকা</span>তি ৰচনত্থং দস্সেতি। ককারো হেত্থ অত্তৰাচকো। ‘‘ওৰাদকো’’তি ইমিনা <span class="bld">ওৰদানো</span>তি এত্থ যুপচ্চযো কত্তুত্থোতি দস্সেতি। গাথাবন্ধত্তা অকারস্স দীঘো। ‘‘অথ ৰা’’তিআদিনা কিসকো হুত্বা অঞ্ঞে ওৰদানো <a name="V1.0186"></a> <span class="bld">কিসকোৰদানো</span>তি ৰচনত্থং দস্সেতি। <span class="bld">ইদ</span>ন্তি ইদং অত্থজাতং, অযমত্থো ৰা। ত্বং পহাসীতি সম্বন্ধো। <span class="bld">ত</span>ন্তি তুৰং। <span class="bld">ইতি</span> ৰুত্তং হোতীতি যোজনা।</p>
<p class="bodytext"><span class="bld">কামিত্থিযো</span>তি একারলোপৰসেন সন্ধীতি আহ ‘‘কামে ইত্থিযো চা’’তি। <span class="bld">উপচীসূ</span>তি এত্থ কামখন্ধকিলেসঅভিসঙ্খারসঙ্খাতেসু চতূসু উপধীসু খন্ধুপধি অধিপ্পেতোতি আহ ‘‘খন্ধুপধীসূ’’তি।</p>
<p class="bodytext"><span class="bld">কোচরহী</span>তি এত্থ <span class="bld">কো</span>সদ্দো ‘‘কো তে বলং মহারাজা’’তিআদীসু (জা॰ ২.২২.১৮৮০) ৰিয ক্বসদ্দত্থোতি আহ ‘‘ক্বচরহী’’তি। নিপাতোযেৰেস।</p>
<p class="bodytext"><span class="bld">পদ</span>সদ্দস্স চরণপদাদযো নিৰত্তেতুং ৰুত্তং ‘‘নিব্বানপদ’’ন্তি। ‘‘সন্তসভাৰতাযা’’তিআদিনা সন্তো সভাৰো ইমস্স পদস্সাতি <span class="bld">সন্তং</span>। নত্থি উপধযো এত্থাতি <span class="bld">অনুপধিকং</span>। নত্থি কিঞ্চনমেত্থাতি <span class="bld">অকিঞ্চনং</span>। তীসু ভৰেসু ন সঞ্জতীতি <span class="bld">অসত্তং</span>। অঞ্ঞথা ন ভৰতীতি <span class="bld">অনঞ্ঞথাভাৰি</span>। অঞ্ঞেন কেনচি ন নেতব্বন্তি <span class="bld">অনঞ্ঞনেয্য</span>ন্তি ৰচনত্থং দস্সেতি। <span class="bld">তেনা</span>তি ‘‘সন্ত’’ন্তিআদিপদেন। <span class="bld">মে</span>তি মম, মনোতি সম্বন্ধো। <span class="bld">এত্থ</span> দেৰমনুস্সলোকে মে মনো রতো নামাতি কিং ৰক্খামি। <span class="bld">ইতি</span> ইমমত্থং দস্সেতীতি যোজনা।</p>
<p class="bodytext"><a name="para56"></a><span class="paranum">৫৬</span>. <span class="bld">তঞ্চা</span>তি সাৰকভাৰঞ্চ।</p>
<p class="bodytext"><a name="para57"></a><span class="paranum">৫৭</span>. <span class="bld">অস্সাসকা</span>তি এত্থ আপুব্বো সাসধাতু আপুব্ব সিসধাতুনা সদিসো, ‘‘মে’’তি ছট্ঠীযোগত্তা ণ্ৰুপচ্চযো চ ভাৰত্থোতি <a name="M0.0213"></a> আহ ‘‘আসিসনা’’তি। ‘‘পত্থনা’’তি ইমিনা আপুব্বসিসধাতুযা অত্থং দস্সেতি। <span class="bld">অস্সা</span>তি বিম্বিসাররঞ্ঞো। <span class="bld">তত্থা</span>তি রতনত্তযে। <span class="bld">নিচ্ছযগমনমেৰা</span>তি ‘‘সরণ’’ইতিনিচ্ছযেন জাননমেৰ গতো। <span class="bld">অত্তসন্নিয্যাতন</span>ন্তি অত্তনো অত্তানং রতনত্তযে সন্নিয্যাতনং। ইমিনা অত্তসন্নিয্যাতন, পণিপাত, তপ্পরাযন, সিস্সভাৰূপগমনসঙ্খাতেসু চতূসু সরণগমনেসু (দী॰ নি॰ অট্ঠ॰ ১.২৫০; ম॰ নি॰ অট্ঠ॰ ১.৫৬; খু॰ পা॰ অট্ঠ॰ ১.সরণগমনগমকৰিভাৰনা) অত্তসন্নিয্যাতনসরণগমনং দীপেতি। <span class="bld">অয</span>ন্তি বিম্বিসারো রাজা। <span class="bld">ত</span>ন্তি নিযতসরণতং। <span class="bld">পণিপাতগমনঞ্চা</span>তি এত্থ <span class="bld">পণী</span>তি করো। যথা হি পাদপদসদ্দা দীঘরস্সৰসেন হুত্বা চরণং ৰদন্তি, এৰং পাণিপণিসদ্দা করং ৰদন্তি। তস্মা ৰুত্তং ‘‘পণীতি করো’’তি। পতনং <span class="bld">পাতো,</span> পণিনো পাতো <span class="bld">পণিপাতো</span>। অত্থতো অঞ্জলিপণমনন্তি ৰুত্তং হোতি। তস্স গমনঞ্চ গচ্ছন্তোতি অত্থো। ইমিনা পণিপাতসরণগমনং <a name="V1.0187"></a> দীপেতি। চসদ্দো ‘‘পাকট’’ন্তি এত্থাপি যোজেতব্বো। পাকটঞ্চ করোন্তোতি হি অত্থো।</p>
<p class="bodytext"><a name="para58"></a><span class="paranum">৫৮</span>. <span class="bld">সিঙ্গীনিক্খসৰণ্ণো</span>তি এত্থ সিঙ্গীসঙ্খাতো নিক্খো সিঙ্গীনিক্খো, তেন সমানো ৰণ্ণো এতস্সাতি সিঙ্গীনিক্খসৰণ্ণোতি ৰচনত্থং দস্সেন্তো আহ ‘‘সিঙ্গীসুৰণ্ণনিক্খেন সমানৰণ্ণো’’তি। তত্থ ‘‘সুৰণ্ণ’’ইতিপদেন নিক্খসদ্দস্স সুৰণ্ণত্থং দস্সেতি, পঞ্চসুৰণ্ণাদযো অত্থে নিৰত্তেতি। ‘‘সমান’’ইতিপদেন সৰণ্ণোতি এত্থ সকারো সমানসদ্দস্সেৰ কারিযোতি দস্সেতি। <span class="bld">সব্বেসূ</span>তি অখিলেসু চক্খাদিইন্দ্রিযেসু। <span class="bld">দন্তো</span>তি দমিতো। ইন্দ্রিযসংৰরোতি ৰুত্তং হোতি। তমেৰত্থং পাকটং করোন্তো আহ ‘‘ভগৰতো হী’’তিআদি।</p>
<p class="bodytext"><a name="para59"></a><span class="paranum">৫৯</span>. ওণীতো পত্ততো পাণি যেনাতি <span class="bld">ওণীতপত্তপাণী</span>তি ৰচনত্থং দস্সেন্তো আহ ‘‘পত্ততো চা’’তিআদি। ‘‘অপনীতপাণি’’ন্তি ইমিনা ওণীতসদ্দো অপনীতত্থো, পাণিসদ্দেন চ সম্বন্ধিতব্বোতি দস্সেতি। ‘‘সল্লক্খেত্বা’’তি ইমিনা ‘‘ভগৰন্ত’’ন্তি ইমং কম্মং ‘‘সল্লক্খেত্বা’’তি পাঠসেসেন যোজেতব্বন্তি দস্সেতি। <span class="bld">একমন্ত</span>ন্তি এত্থ অন্তসদ্দো সমীপদেসত্থো, কোটিদেসত্থো ৰা হোতি <a name="M0.0214"></a>, উপযোগৰচনঞ্চ ভুম্মত্থে হোতীতি দস্সেন্তো আহ ‘‘একস্মিং পদেসে’’তি। অত্থিকপযোগে করণস্স সম্ভৰতো আহ ‘‘বুদ্ধাভিৰাদনগমনেন ৰা ধম্মস্সৰনগমনেন ৰা’’তি। <span class="bld">অপ্পাকিণ্ণ</span>ন্তি এত্থ অপ্পসদ্দো পটিসেধত্থোতি আহ ‘‘অনাকিণ্ণ’’ন্তি। ‘‘অব্বোকিণ্ণ’’ন্তিপি পাঠো। <span class="bld">অপ্পনিগ্ঘোস</span>ন্তি এত্থ ‘‘অপ্পসদ্দ’’ন্তিপদেন ৰচনসদ্দস্স গহিতত্তা ইমিনা পারিসেসনযেন নগরনিগ্ঘোসসদ্দোযেৰ গহেতব্বোতি আহ ‘‘নগরনিগ্ঘোসসদ্দেন অপ্পনিগ্ঘোস’’ন্তি। তীসু পাঠেসু পঠমেন পাঠেন জনস্স ৰাতো <span class="bld">জনৰাতো,</span> তেন ৰিরহিতং <span class="bld">ৰিজনৰাত</span>ন্তি ৰিকপ্পং দস্সেতি। দুতিযেন জনস্স ৰাদো <span class="bld">জনৰাদো,</span> তেন ৰিরহিতং <span class="bld">ৰিজনৰাদ</span>ন্তি ৰিকপ্পং দস্সেতি। ততিযেন জনস্স পাতো সঞ্চরণং <span class="bld">জনপাতো,</span> তেন ৰিরহিতং <span class="bld">ৰিজনপাত</span>ন্তি ৰিকপ্পং দস্সেতি। রহস্সং করীযতি এত্থাতি <span class="bld">রাহস্সেয্যকং</span>। মনুস্সানং রাহস্সেয্যকং <span class="bld">মনুস্সরাহস্সেয্যক</span>ন্তি ৰচনত্থং দস্সেতি ‘‘মনুস্সান’’ন্তিআদিনা।</p>
<p class="subhead">১৪. সারিপুত্তমোগ্গল্লান পব্বজ্জাকথা</p>
<p class="bodytext"><a name="para60"></a><span class="paranum">৬০</span>. <span class="bld">‘‘তে</span>তি সারিপুত্তমোগ্গল্লানা। অগমংসু কিরাতি যোজনা। <span class="bld">তত্রা</span>তি গিরগ্গসমজ্জে। <span class="bld">অথা</span>তি পরিৰিতক্কনানন্তরং। <span class="bld">তস্সা</span>তি সঞ্চযস্স। <span class="bld">পার</span>ন্তি পরতীরং। <span class="bld">এত্থা</span>তি তুম্হাকং ৰাদে। <span class="bld">ইদ</span>ন্তি অযং ৰাদো এত্তকোযেৰাতি অত্থো। <span class="bld">যো</span>তি যো কোচি। ত্বঞ্চ অহঞ্চ <a name="V1.0188"></a> <span class="bld">অম্হে,</span> তেসু। নামতুম্হসঙ্খাতেসু হি তীসু সদ্দেসু একসেসেন কত্তব্বেসু পচ্ছিমস্সেৰ একসেসো কাতব্বো। <span class="bld">তেনা</span>তি কতিককরণহেতুনা।</p>
<p class="bodytext">সংখেপেন ৰুত্তং ৰিত্থারেন দস্সেন্তো আহ ‘‘ইদং হী’’তিআদি। <span class="bld">অত্থীকেহী</span>তি অমতেন অত্থিকেহি। <span class="bld">উপঞ্ঞাতং মগ্গ</span>ন্তি অমতস্স মগ্গো উপগন্ত্বা ঞাতো। ঞাতো চেৰ উপগতো চাতি সহ উপসগ্গেন পদং পরিৰত্তিত্বা অত্থং কথেন্তো উপসগ্গত্থো চ ধাতুত্থো চ ৰিসুংযেৰ হোতীতি ঞাপেতি। অত্থিকেহি অম্হেহি উপঞ্ঞাতং <a name="M0.0215"></a> নিব্বানং মগ্গং মগ্গন্তো অনুবন্ধেয্যন্তি ৰা দস্সেন্তো আহ ‘‘অথ ৰা’’তিআদি। মগ্গফলপচ্চৰেক্খণঞাণেহি উপগন্ত্বা ঞাতব্বন্তি <span class="bld">উপঞ্ঞাতং</span> নিব্বানং। <span class="bld">মগ্গধাথুযা</span> অন্বেসনত্থং দস্সেন্তো আহ ‘‘পরিযেসন্তো’’তি।</p>
<p class="bodytext">সারিপুত্তোপি পঞ্হং পুচ্ছীতি সম্বন্ধো। <span class="bld">কমণ্ডলুতো</span>তি কুণ্ডিকতো। অত্তনো চ পরেসঞ্চ অকথনেন অন্তরে ৰিৰরং পটিসন্দহতীতি <span class="bld">পটিসন্ধারো,</span> তং। <span class="bld">এত্থা</span>তি ‘‘ন ত্যাহং সক্কোমী’’তিপদে। অধিপ্পাযো এৰং ৰেদিতব্বোতি যোজনা। <span class="bld">এত্তক</span>ন্তি এত্তকং পঞ্হং। <span class="bld">ইমস্সা</span>তি পরিব্বাজকস্স। <span class="bld">অৰিসযভাৰ</span>ন্তি অত্তনো অৰিসযভাৰং।</p>
<p class="bodytext">হেতুং পটিচ্চ ভৰন্তীতি <span class="bld">হেতুপ্পভৰা</span>তি ৰচনত্থেন পঞ্চক্খন্ধা হেতুপ্পভৰা নামাতি দস্সেন্তো আহ ‘‘হেতুপ্পভৰা নাম পঞ্চক্খন্ধা’’তি। <span class="bld">তেনা</span>তি ‘‘যে ধম্মা হেতুপ্পভৰা’’তি পদেন। <span class="bld">অস্সা</span>তি সারিপুত্তপরিব্বাজকস্স। ‘‘তেসং হেতু নাম সমুদযসচ্চ’’ন্তি ইমিনা হিনোতি এতস্মা ফলন্তি <span class="bld">হেতূ</span>তি ৰচনত্থেন সমুদযসচ্চং হেতু নামাতি দস্সেতি। <span class="bld">তঞ্চা</span>তি সমুদযসচ্চঞ্চ। <span class="bld">তেস</span>ন্তি এত্থ তসদ্দস্স ৰিসযং দস্সেতুং ৰুত্তং ‘‘উভিন্নম্পি সচ্চান’’ন্তি। অপৰত্তিৰসেন নিরুজ্ঝতি এত্থাতি <span class="bld">নিরোধো। তঞ্চা</span>তি নিরোধঞ্চ। <span class="bld">তেনা</span>তি ‘‘তেসঞ্চ যো নিরোধো’’তিপদেন। <span class="bld">অস্সা</span>তি সারিপুত্তপরিব্বাজকস্স। <span class="bld">এত্থা</span>তি ইমিস্সং গাথাযং, চতূসু সচ্চেসু ৰা। <span class="bld">নযতো</span>তি নানন্তরিকনযতো, অৰিনাভাৰনযতো ৰা, নেত্তিদেসনাহারনযতো ৰা। তমেৰত্থং পাকটং করোন্তো আহ ‘‘নিরোধে হী’’তিআদি। একদেসসরূপেকসেসনযেন ৰা মগ্গসচ্চং গহেতব্বন্তি দস্সেন্তো আহ ‘‘অথ ৰা’’তিআদি। নিরোধো চ নিরোধূপাযো চ <span class="bld">নিরোধো</span>তি একদেসসরূপেকসেসো কাতব্বো। <span class="bld">তেসঞ্চা</span>তি এত্থ অৰুত্তসম্পিণ্ডনত্থেন চসদ্দেন মগ্গসচ্চং গহেতব্বন্তিপি ৰদন্তি। অযং নযো অট্ঠকথাযং ন ৰুত্তো। <span class="bld">তমেৰত্থ</span>ন্তি চতুসচ্চসঙ্খাতং তমেৰত্থং। <span class="bld">পটিপাদেন্তো</span>তি নিগমেন্তো।</p>
<p class="bodytext">‘‘সচেপী’’তি <a name="M0.0216"></a> ইমিনা <span class="bld">যদী</span>তি পদস্সত্থং ৰণ্ণেতি। ‘‘এত্তকমেৰা’’তি ইমিনা <span class="bld">তাৰদেৰা</span>তি পদস্সত্থং <a name="V1.0189"></a> ৰণ্ণেতি। ‘‘ইতো উত্তরি নত্থী’’তি ইমিনা এৰকারস্স ফলং দস্সেতি। <span class="bld">ইতো</span>তি সোতাপত্তিফলতো। <span class="bld">‘‘ইদং…পে॰… পত্তব্ব’’</span>ন্তি ইমিনা ‘‘এত্তকমেৰা’’তি পদস্স অত্থসরূপং দস্সেতি। ‘‘এসো এৰ ধম্মো’’তি ইমিনা ‘‘এসেৰ ধম্মো’’তিপদস্স অত্থং ৰণ্ণেতি। <span class="bld">পচ্চব্যত্থা</span>তি পতিঅৰপুব্বো ইধাতু পটিৰিদ্ধত্থোতি আহ ‘‘পটিৰিদ্ধত্থা’’তি। <span class="bld">তুম্হেহী</span>তি অস্সজিত্থেরং সন্ধাযাহ। ইমিনা ‘‘পচ্চব্যত্থা’’তি এত্থ হিয্যত্তনীপরস্সপদমজ্ঝিমপুরিসবহুৰচনত্থৰিভত্তিং দীপেতি। <span class="bld">কপ্পনহুতেহী</span>তি কপ্পানং নহুতেহি, কোটিপকোটিসতসহস্সানং সতেহি নহুতেহীতি অত্থো। <span class="bld">অব্ভতীত</span>ন্তি অভিঅতীতং। অম্হেহি অদিট্ঠমেৰ হুত্বা অতিক্কমাপিতন্তি অত্থো।</p>
<p class="bodytext"><a name="para62"></a><span class="paranum">৬২</span>. আরম্মণভূতস্স নিব্বানস্স গম্ভীরত্তা আরম্মণিকভূতং ঞাণম্পি গম্ভীরমেৰাধিপ্পেতন্তি আহ ‘‘গম্ভীরস্স চ ঞাণস্সা’’তি। যথা হি সণ্হৰত্থস্স সিব্বনত্থায সণ্হসূচি অধিপ্পেতাতি। উপধীনং সম্মা খযট্ঠেন নিব্বানং <span class="bld">উপধিসঙ্খযং</span> নামাতি আহ ‘‘উপধিসঙ্খযেতি নিব্বানে’’তি। <span class="bld">তদারম্মণাযা</span>তি তংনিব্বানারম্মণায। <span class="bld">ৰিমুত্তিযা</span>তি ফলৰিমুত্তিযা। <span class="bld">সাৰকপারমীঞাণে</span>তি অগ্গসাৰকপারমীঞাণে। <span class="bld">তেসূ</span>তি সারিপুত্তমোগ্গল্লানেসু। অড্ঢমাসেন অরহত্তে পতিট্ঠিতোতি সম্বন্ধো।</p>
<p class="bodytext"><span class="bld">অতীতে</span>তি কপ্পসতসহস্সাধিকে অসঙ্খ্যেয্যমত্থকে। <span class="bld">তস্সা</span>তি বুদ্ধস্স সন্তিকে অগ্গসাৰকভাৰং পত্থেসীতি যোজনা। <span class="bld">অস্সমে</span>তি মুনীনং ঠানে। তঞ্হি আ কোধং, আ ভুসো ৰা রাগাদযো সমেন্তি এত্থাতি <span class="bld">অস্সমো</span>তি ৰুচ্চতি, তস্মিং। পত্থযিত্বা চ পেসেসীতি সম্বন্ধো। <span class="bld">তত্থা</span>তি নীলুপ্পলমণ্ডপে। <span class="bld">তেসূ</span>তি তাপসসেট্ঠীসু।</p>
<p class="bodytext"><a name="para63"></a><span class="paranum">৬৩</span>. <span class="bld">যেস</span>ন্তি কুলানং। ‘‘ৰিধৰভাৰাযা’’তি ইমিনা ৰিধৰায ভাৰো <span class="bld">ৰেধব্য</span>ন্তি ৰচনত্থং দস্সেতি। <span class="bld">ৰিধৰা</span>তি চ পতিসুঞ্ঞা। সা হি ধৰেন ৰিগতাতি ‘‘ৰিধৰা’’তি চ, ৰিগতো ধৰো ইমিস্সাতি ‘‘ৰিধৰা’’তি চ ৰুচ্চতি। <span class="bld">উভযেনাপী</span>তি পুত্তপব্বজ্জপতিপব্বজ্জসঙ্খাতেন দুৰিধেনপি।</p>
<p class="bodytext"><span class="bld">সঞ্চযানী</span>তি <a name="M0.0217"></a> এত্থ নিস্সযূপচারেন নিস্সযে নিস্সিতূপচারো হোতীতি আহ ‘‘সঞ্চযস্স অন্তেৰাসিকানী’’তি। অথ ৰা ণপচ্চযো তস্সেদমত্থে হোতীতি আহ ‘‘সঞ্চযস্স অন্তেৰাসিকানী’’তি। <span class="bld">‘‘মগধান’’</span>ন্তি বহুৰচনৰসেন ৰুত্তত্তা জনপদস্স নামন্তি আহ ‘‘মগধানং জনপদস্সা’’তি। <span class="bld">গিরিব্বজ</span>ন্তি এত্থ ৰজো ৰিযাতি <span class="bld">ৰজো,</span> গিরি। ৰজসদিসো গিরি এত্থাতি <a name="V1.0190"></a> গিরিব্বজং পদহেট্ঠুপরিযৰসেন, নগরং। ‘‘মহাৰীরিযৰন্তো’’তি ইমিনা মহন্তো ৰীরো এতেসং তথাগতানন্তি <span class="bld">মহাৰীরা</span>তি ৰচনত্থং দস্সেতি। <span class="bld">ধম্মেন নযমানানং কা উসূযা ৰিজানত</span>ন্তি এত্থ কচ্চাযননযেন (কচ্চাযনে ২৭৭ সুত্তে) উসূযপযোগে সম্পদানং হোতীতি আসঙ্কা ভৰেয্যাতি আহ ‘‘ভুম্মত্থে সামিৰচনং, উপযোগত্থে ৰা’’তি। <span class="bld">ৰিজানন্তান</span>ন্তি ৰিজানন্তেসু তথাগতেসু, ৰিজানন্তে ৰা।</p>
<p class="subhead">১৫. উপজ্ঝাযৰত্তকথা</p>
<p class="bodytext"><a name="para64"></a><span class="paranum">৬৪</span>. <span class="bld">অনুপজ্ঝাযকা</span>তি এত্থ ৰজ্জাৰজ্জং উপগন্ত্বা ঝাযতীতি <span class="bld">উপজ্ঝাযো,</span> সো নত্থি এতেসন্তি <span class="bld">অনুপজ্ঝাযকা</span>তি অত্থং দস্সেন্তো আহ ‘‘ৰজ্জাৰজ্জ’’ন্তিআদি। ‘‘পিণ্ডায চরণকপত্ত’’ন্তি ইমিনা পিণ্ডায উদ্দিস্স, উট্ঠহিত্বা ৰা তিট্ঠতি অনেনাতি <span class="bld">উত্তিট্ঠো,</span> সোযেৰ পত্তো <span class="bld">উত্তিট্ঠপত্তো</span>তি অত্থং দস্সেতি। ‘‘উত্তিট্ঠে ন পমজ্জেয্যা’’তিআদীসু (ধ॰ প॰ ১৬৮) পন পিণ্ডায চরণং ‘‘উত্তিট্ঠ’’ন্তি ৰুচ্চতি। তস্মা তত্থ পিণ্ডায উদ্দিস্স, উট্ঠহিত্বা ৰা তিট্ঠনং <span class="bld">উত্তিট্ঠ</span>ন্তি ৰচনত্থো কাতব্বো। ‘‘পিণ্ডায চরণপত্ত’’ন্তি ইদং ৰচনং ‘‘তস্মিঞ্হি মনুস্সা উচ্ছিট্ঠসঞ্ঞিনো’’তিপদং লঙ্ঘিত্বা ‘‘তস্মা উত্তিট্ঠপত্তন্তি ৰুত্ত’’ন্তিপদেন যোজেতব্বং, তস্মা পিণ্ডায চরণকপত্তত্তা উত্তিট্ঠপত্তন্তি ৰুত্তন্তি ৰুত্তং হোতি। তস্মিং মনুস্সা কিংসঞ্ঞিনোতি আহ ‘‘তস্মিঞ্হি মনুস্সা উচ্ছিট্ঠসঞ্ঞিনো’’তি। তস্মিঞ্হি তস্মিং এৰ উত্তিট্ঠপত্তে পব্বজিতানং পরিভোগভাৰেন মনুস্সেহি অৰসজ্জিতব্বত্তা, অৰছড্ডেতব্বত্তা ৰা মনুস্সা উচ্ছিট্ঠসঞ্ঞিনো হোন্তীতি যোজনা। পব্বজিতানং পিণ্ডায চরণকপত্তত্তা উত্তিট্ঠপত্তন্তি ৰুত্তং, মনুস্সানং পন অৰসজ্জিতপত্তত্তা উচ্ছিট্ঠপত্তন্তি ৰুত্তন্তি অধিপ্পাযো। উত্তিট্ঠ পত্তন্তিপদং ৰাক্যমেৰ, ন সমাসোতিপি দস্সেন্তো আহ ‘‘অথ <a name="M0.0218"></a> ৰা’’তিআদি। ‘‘উট্ঠহিত্বা’’তি ইমিনা উত্তিট্ঠাতি এত্থ ত্বালোপোতি দস্সেতি। ‘‘গহেতু’’ন্তি ইমিনা পাঠসেসং দস্সেতি। <span class="bld">গেহসিতপেমৰসেনা</span>তি গেহে নিস্সিতপেমৰসেন, মেত্তাপুব্বঙ্গমপেমৰসেনাতি অত্থো। সগারৰা হুত্বা সপ্পতিস্সা হুত্বা ৰিহরন্তাতি অত্থং দস্সেন্তো আহ ‘‘উপট্ঠপেত্বা’’তি। ‘‘সভাগজীৰিকা’’তি ইমিনা <span class="bld">সভাগৰুত্তিকা</span>তি এত্থ ৰুত্তিসদ্দো জীৰিকত্থোযেৰ, ন ৰিৰরণাদ্যত্থোতি দস্সেতি। উপজ্ঝাযভাৰং সম্পটিচ্ছতি এতেহীতি <span class="bld">উপজ্ঝাযভাৰসম্পটিচ্ছনানি,</span> তানিযেৰ ৰেৰচনানি <span class="bld">উপজ্ঝাযভাৰসম্পটিচ্ছনৰেৰচনানি। তিক্খত্তু</span>ন্তি উক্কট্ঠৰসেন ৰুত্তং, সকিম্পি ৰট্টতিযেৰ। পদস্স ৰসেন ৰিঞ্ঞাপেতীতি সম্বন্ধো। <span class="bld">হী</span>তি সচ্চং। <span class="bld">এত্থা</span>তি উপজ্ঝাযগহণট্ঠানে। যদিদং ৰাচায ৰা সাৰনং, যদিদং কাযেন ৰা অত্থৰিঞ্ঞাপনং অত্থি, ইদমেৰ সাৰনঅত্থৰিঞ্ঞাপনমেৰ উপজ্ঝাযগহণন্তি যোজনা। <span class="bld">সাধূতি সম্পটিচ্ছন</span>ন্তি উপজ্ঝাযেন <a name="V1.0191"></a> পঞ্চসু পদেসু যস্মিং কিস্মিংচি ৰুত্তে সদ্ধিৰিহারিকস্স ‘‘সাধূ’’তি সম্পটিচ্ছনং। <span class="bld">ত</span>ন্তি কেসঞ্চি ৰচনং। <span class="bld">হী</span>তি সচ্চং, যস্মা ৰা। <span class="bld">এত্থা</span>তি উপজ্ঝাযগহণে। ‘‘ন সম্পটিচ্ছনং অঙ্গ’’ন্তি ইমিনা আযাচনদানানিযেৰ অঙ্গানি নামাতি দস্সেতি। সদ্ধিৰিহারিকেনাপি ঞাতুন্তি সম্বন্ধো। <span class="bld">ইমিনা পদেনা</span>তি ‘‘সাধূ’’তি ইমিনা পদেন।</p>
<p class="bodytext"><span class="bld">তত্রাযং সম্মাৰত্তনা</span>তি এত্থ তসদ্দস্স ৰিসযং দস্সেতুং ৰুত্তং ‘‘যং ৰুত্তং সম্মা ৰত্তিতব্ব’’ন্তি। ইমিনা কিরিযাৰিসযভাৰমেৰ দীপেতি, ন দব্বৰিসযভাৰং। <span class="bld">অয</span>ন্তি ৰুচ্চমানা। <span class="bld">অস্সা</span>তি সদ্ধিৰিহারিকস্স। <span class="bld">ধোতপাদপরিহরণত্থাযা</span>তি ধোতস্স পাদস্স পংসুমক্খনাদীনং পরিহরণত্থায। <span class="bld">তা</span>তি উপাহনাযো। <span class="bld">কালস্সেৰা</span>তি পচ্চূসকালতোযেৰ, নিস্সক্কত্থে চেতং সামিৰচনং। <span class="bld">ততো</span>তি তেহি তীহি দন্তকট্ঠেহি, ৰিভত্তঅপাদানমেতং। তেসু ৰা তীসু দন্তকট্ঠেসু। <span class="bld">য</span>ন্তি যং দন্তকট্ঠং। <span class="bld">অথা</span>তি তস্মিং গহণে।</p>
<p class="bodytext"><span class="bld">ততো</span>তি সীতুণ্হোদকেহি, সীতুণ্হোদকেসু ৰা। <span class="bld">ৰল়ঞ্জেতী</span>তি পরিভুঞ্জতি। <span class="bld">উদক</span>ন্তি মুখধোৰনোদকং। ‘‘ৰচ্চকুটিতো’’তি ইমিনা পস্সাৰকুটীপি <a name="M0.0219"></a> গহেতব্বা। <span class="bld">এৰ</span>ন্তি সম্মজ্জিযমানে। <span class="bld">অসুঞ্ঞ</span>ন্তি জনসদ্দতো অতুচ্ছং। <span class="bld">আসন</span>ন্তি থেরস্স আসনং। <span class="bld">তস্মি</span>ন্তি আসনে। নিসিন্নস্স থেরস্স ৰত্তং কাতব্বন্তি সম্বন্ধো। উক্লাপো অস্মিং দেসে অত্থীতি <span class="bld">উক্লাপো</span>তি অত্থং দস্সেন্তো আহ ‘‘কেনচি কচৰরেন সংকিণ্ণো’’তি। এত্থ চ সঙ্কারো উচ্ছিট্ঠো কলাপো সমূহো <span class="bld">উক্লাপো</span>তি ৰচনত্থেন উক্লাপোতি ৰুচ্চতি। কচীযতি বন্ধীযতি অস্মিং দেসেতি <span class="bld">কচো,</span> সো ৰরীযতি ইচ্ছীযতি অনেনাতি <span class="bld">কচৰরো</span>তি ৰচনত্থেন কচৰরোতি ৰুচ্চতি। <span class="bld">হত্থেনপী</span>তি এত্থ পিসদ্দো পিলোতিকেনপীতিআদিং সঙ্গণ্হাতি।</p>
<p class="bodytext"><span class="bld">একতো কত্বা</span>তি একতো সমানপটলং কত্বা। কস্মা সঙ্ঘাটীতি আহ ‘‘সব্বং হী’’তিআদি। ‘‘সঙ্ঘটিতত্তা’’তি ইমিনা সংহরিতব্বাতি <span class="bld">সঙ্ঘাটী</span>তি ৰচনত্থং দস্সেতি। নিৰত্তিত্বা ওলোকেন্তং উপজ্ঝাযং সংপাপুণাতীতি যোজনা। একেন ৰা পদৰীতিহারেনাতি সম্বন্ধো। পত্তোযেৰ উণ্হভারিকেসু পরিযাপন্নোতি <span class="bld">পত্তপরিযাপন্নো,</span> পত্তে পরিযাপন্নো যাগুআদিকো <span class="bld">পত্তপরিযাপন্নো</span>তিপি যুজ্জতিযেৰ। <span class="bld">ভিক্খাচারে</span>তি ভিক্খাচারট্ঠানে। যাগুযা ৰা লদ্ধাযাতি সম্বন্ধো। <span class="bld">তস্সা</span>তি উপজ্ঝাযস্স। <span class="bld">সো পত্তো</span>তি উণ্হাদীসু পরিযাপন্নো সো পত্তো। <span class="bld">অঞ্ঞত্র ৰা</span>তি আরামাদীসু ৰা। <span class="bld">তস্সা</span>তি উপজ্ঝাযস্স। ৰচনে অনিট্ঠিতেতি সম্বন্ধো। <span class="bld">ইতো পট্ঠাযা</span>তি ‘‘ন উপজ্ঝাযস্স ভণমানস্সা’’তি এত্থ ৰুত্তনকারতো পট্ঠায। ইমিনা হেট্ঠা ৰুত্তেসু ‘‘নাতিদূরে গন্তব্ব’’ন্তিআদীসু নকারপটিসিদ্ধেসু আপত্তি নত্থীতি দস্সেতি। <span class="bld">যত্থ কত্থচী</span>তি ‘‘ন <a name="V1.0192"></a> চ উণ্হে চীৰরং নিদহিতব্ব’’ন্তিআদীসু যেসু কেসুচি। <span class="bld">অয</span>ন্তি দুক্কটাপত্তি। <span class="bld">হী</span>তি সচ্চং। <span class="bld">আপত্তিসামন্তা</span>তি এত্থ আপত্তিযা সামন্তা আপত্তিসামন্তাতি অত্থং দস্সেন্তো আহ ‘‘আপত্তিযা আসন্ন’’ন্তি। ‘‘আসন্ন’’ন্তি ইমিনা <span class="bld">সামন্তা</span>সদ্দস্স আসন্নৰেৰচনতঞ্চ উপযোগত্থে নিস্সক্কৰচনতঞ্চ দস্সেতি। ঈদিসং ৰচনং ভন্তে ৰত্তুং ৰট্টতি নামাতি যোজনা।</p>
<p class="bodytext"><span class="bld">গামতো</span> <a name="M0.0220"></a> <span class="bld">পঠমতর</span>ন্তি গামতো উপজ্ঝাযস্স পঠমতরং। <span class="bld">তেনেৰা</span>তি উপজ্ঝাযেনেৰ। নিৰত্তন্তেন সদ্ধিৰিহারিকেনাতি সম্বন্ধো। ‘‘তিন্ত’’ন্তি ৰত্বা তমেৰত্থং দস্সেতুং ৰুত্তং ‘‘সেদগ্গহিত’’ন্তি। ইমিনা সেদেন সীদতীতি <span class="bld">সিন্ন</span>ন্তি অত্থং দস্সেতি। ‘‘অতিরেকং কত্বা’’তি ইমিনা <span class="bld">উস্সারেত্বা</span>তিপদস্স অধিপ্পাযত্থং দস্সেতি, উদ্ধং উদ্ধং সারেত্বাতি ৰুত্তং হোতি। পচ্ছিমৰাক্যস্স পুব্বৰাক্যকারণভাৰং দস্সেতুং ৰুত্তং ‘‘কিং কারণা’’তি। মজ্ঝে ভঙ্গস্স দোসং আৰিকরোন্তো আহ ‘‘সমং কত্বা’’তিআদি। <span class="bld">ততো</span>তি সমং কত্বা সংহরণতো, নিচ্চং ভিজ্জমানন্তি সম্বন্ধো। মজ্ঝে ভঙ্গতো ৰা, দুব্বলন্তি সম্বন্ধো। <span class="bld">এত</span>ন্তি ‘‘চতুরঙ্গুলং কণ্ণং উস্সারেত্বা’’তি এতং ৰচনং। <span class="bld">যথা</span>তি যেনাকারেন সংহরিযমানেতি সম্বন্ধো। চীৰরভোগস্স ওরো অন্তো <span class="bld">ওভোগো</span>তি অত্থং দস্সেন্তো আহ ‘‘কাযবন্ধন’’ন্তিআদি।</p>
<p class="bodytext"><span class="bld">যো</span>তি উপজ্ঝাযো। ‘‘গামেযেৰা’’তি ৰত্বা তমেৰত্থং দস্সেতুং ৰুত্তং ‘‘অন্তরঘরে ৰা পটিক্কমনে ৰা’’তি। <span class="bld">পটিক্কমনে ৰা</span>তি ভোজনসালাযং ৰা। <span class="bld">তস্সা</span>তি উপজ্ঝাযস্স। লদ্ধা ভিক্খা যেনাতি <span class="bld">লদ্ধভিক্খো,</span> তস্স ৰা। পিণ্ডপাতো হোতীতি যোজনা। <span class="bld">তস্সা</span>তি উপজ্ঝাযস্স। পিণ্ডপাতো ন হোতীতি সম্বন্ধো। <span class="bld">অত্তনা লদ্ধোপী</span>তি পিসদ্দো উপজ্ঝাযেন লদ্ধোপীতি অত্থং সম্পিণ্ডেতি। <span class="bld">আহরিযতূ</span>তি এত্থ তুৰিভত্তি পুচ্ছাযং হোতি, আহরিযতু কিন্তি অত্থো। <span class="bld">কালো</span>তি ভোজনকালো। ভুঞ্জিত্থাতি <span class="bld">ভুত্তো,</span> তস্মিং সতীতি সম্বন্ধো। <span class="bld">উপকট্ঠো</span>তি মজ্ঝন্হিকস্স আসন্নো।</p>
<p class="bodytext"><span class="bld">অনন্তরহিতাযা</span>তি এত্থ অন্তরধাযতীতি <span class="bld">অন্তরহিতো,</span> তট্টিকচম্মখণ্ডাদি, নত্থি অন্তরহিতো এতস্মিং পত্তভূমীনমন্তরেতি <span class="bld">অনন্তরহিতো</span>তি অত্থং দস্সেন্তো আহ ‘‘অনত্থতাযা’’তি। কাল়ৰণ্ণকতা ৰা সুধাবদ্ধা ৰা নিরজমত্তিকা হোতীতি যোজনা। <span class="bld">ত</span>ন্তি পত্তং। <span class="bld">ধোতৰালিকাযপী</span>তি সুদ্ধৰালিকাযপি। <span class="bld">তত্থা</span>তি পংসুরজসক্খরাদীসু। পুন <span class="bld">তত্থা</span>তি পণ্ণাধারকেসু। ইদং ৰচনং ৰুত্তন্তি সম্বন্ধো। <span class="bld">অভিমুখেনা</span>তি অত্তনো অভিমুখেন। <span class="bld">সণিক</span>ন্তি সিন্নং <a name="M0.0221"></a>। <span class="bld">অন্তে পনা</span>তি চীৰরস্স কোটিযং পন। নিক্খিপন্তস্স সদ্ধিৰিহারিকস্স চীৰরস্স ভোগোতি যোজনা।</p>
<p class="bodytext"><span class="bld">চুণ্ণং</span> <a name="V1.0193"></a> <span class="bld">সন্নেতব্ব</span>ন্তি এত্থ চুণ্ণসমোধানেন নেতব্বন্তি অত্থং দস্সেন্তো আহ ‘‘পিণ্ডি কাতব্বা’’তি। ‘‘একস্মিং নিদ্ধূমে ঠানে’’তি ইমিনা <span class="bld">একমন্ত</span>ন্তি এত্থ একস্মিং অন্তে ঠানেতি অত্থং দস্সেতি। <span class="bld">জন্তাঘরে</span>তি অগ্গিসালাযং। সা হি জলতি দিব্বতি অগ্গি এত্থাতি <span class="bld">জন্তা,</span> জনেতি সরীরসেদমেত্থাতি ৰা <span class="bld">জন্তা,</span> সা এৰ ঘরং জন্তাঘরন্তি ৰুচ্চতি, তস্মিং। পরিপূজাৰসেন করীযতীতি <span class="bld">পরিকম্ম</span>ন্তি অত্থেন অঙ্গারদানাদিকং পরিকম্মং নামাতি দস্সেন্তো আহ ‘‘পরিকম্মং নামা’’তিআদি।</p>
<p class="bodytext">‘‘ন কেনচি গেলঞ্ঞেনা’’তিআদিনা উস্সহনস্স কারণং দস্সেতি। <span class="bld">হী</span>তি সচ্চং। অগিলানেন সট্ঠিৰস্সেন সদ্ধিৰিহারিকেনাপি কাতব্বন্তি যোজনা। <span class="bld">অনাদরেনা</span>তি ৰত্তকরণস্স অনাদরেন। <span class="bld">নকারপটিসংযুত্তেসূ</span>তি পটিসেধৰাচকেন নকারেন পটিসংযুত্তেসু। <span class="bld">পদেসূ</span>তি ‘‘ন উপজ্ঝাযস্স ভণমানস্স অন্তরন্তরা কথা ওপাতেতব্বা’’তিআদীসু ৰাক্যেসু। <span class="bld">ভূমিয</span>ন্তি উপলক্খণৰসেন ৰুত্তং ভিত্তিযম্পি অপটিঘংসিতব্বত্তা। ‘‘পিঠসঙ্ঘাটঞ্চা’’তি ইমিনা <span class="bld">কৰাটপীল়</span>ন্তি এত্থ পীঠসদ্দেন পিঠসঙ্ঘাটং ৰুচ্চতি উত্তরপদলোপৰসেন ৰা একদেসৰোহারৰসেন ৰাতি দস্সেতি। ‘‘অচ্ছুপন্তেনা’’তি ইমিনা অপ্পটিঘংসন্তেনাতি এত্থ ঘংসধাতুযা অত্থং দস্সেতি। সম্মা তাযতি অত্তানঞ্চ পরঞ্চ অনেনাতি <span class="bld">সন্তানং,</span> তমেৰ <span class="bld">সন্তানক</span>ন্তি অত্থেন কীটকুলাৰকমক্কটকসুত্তাদি সন্তানকং নামাতি দস্সেন্তো আহ ‘‘সন্তানক’’ন্তিআদি। <span class="bld">উল্লোকতো</span>তি ৰিতানতো। তঞ্হি উদ্ধং লুচীযতে বন্ধীযতেতি উল্লোকন্তি ৰুচ্চতি, চকারস্স ককারমকত্বা ‘‘উল্লোচ’’ন্তিপি ৰুচ্চতি। তোসদ্দেন আকারস্স স্মাৰচনস্স কারিযভাৰং দস্সেতি। <span class="bld">অপহরিতব্ব</span>ন্তি অপনেতব্বং। <span class="bld">‘‘অৰহরিতব্ব’’</span>ন্তিপি পাঠো, হেট্ঠা হরিতব্বং পাতেতব্বন্তি অত্থো।</p>
<p class="bodytext"><span class="bld">আলোকসন্ধিভাগা</span>তি <a name="M0.0222"></a> এত্থ ভাগসদ্দস্স দ্বন্দতো পরত্তা পুব্বপদেসুপি পচ্চেকং যোজেতব্বোতি আহ ‘‘আলোকসন্ধিভাগা চ কণ্ণভাগা চা’’তি। তস্স অত্থং দস্সেন্তো আহ ‘‘অন্তরবাহিরা’’তিআদি। ‘‘ৰাতপানকৰাটকানী’’তি ইমিনা আলোকসন্ধিসদ্দস্স ৰাতপানকৰাটকপরিযাযভাৰং দস্সেতি। ‘‘কোণা’’তি ইমিনা কণ্ণসদ্দস্স কোণৰেৰচনভাৰং দস্সেতি।</p>
<p class="bodytext">‘‘যথা পঠম’’ন্তিআদিনা পঠমপঞ্ঞত্তমেৰ পঞ্ঞপেতব্বং, ন অঞ্ঞথাতি দস্সেতি। ইদং পতিরূপং পঠমপঞ্ঞত্তং সন্ধায ৰুত্তং। পঠমপঞ্ঞত্তে অপতিরূপে অঞ্ঞথাপি পঞ্ঞপেতব্বং। <span class="bld">এতদত্থমেৰা</span>তি যথাপঞ্ঞত্তং পঞ্ঞপেতব্বস্স অত্থায এৰ। সচে পঞ্ঞত্তং অহোসি, এৰং সতীতি যোজনা। <span class="bld">ইদ</span>ন্তি ভিত্তিং মোচেত্বা পঞ্ঞাপনং। কটেসু কিল়ঞ্জেসু সারত্তা উত্তমত্তা <span class="bld">কটসারকো</span>তি <a name="V1.0194"></a> ৰুচ্চতি। <span class="bld">নিৰত্তেত্বা</span>তি সংহরিত্বা। <span class="bld">পুরত্থিমা</span>তি এত্থ যকারলোপেন নিদ্দেসোতি আহ ‘‘পুরত্থিমাযা’’তি।</p>
<p class="bodytext"><span class="bld">ৰূপকাসেতব্বো</span>তি এত্থ কসধাতু গত্যত্থোতি আহ ‘‘অঞ্ঞত্থ নেতব্বো’’তি। উপজ্ঝাযং গহেত্বা অঞ্ঞত্থ গন্তব্বোতি অত্থো। <span class="bld">অঞ্ঞত্থা</span>তি অঞ্ঞং ঠানং। <span class="bld">ৰিৰেচেতব্ব</span>ন্তি এত্থ দিট্ঠিগততো উপজ্ঝাযং ৰিৰেচেতব্বন্তি দস্সেন্তো আহ ‘‘ৰিস্সজ্জাপেতব্ব’’ন্তি। ‘‘অঞ্ঞো ৰত্তব্বো’’তি ৰত্বা তস্স আকারং দস্সেতি ‘‘থের’’ন্তিআদিনা। সো সো ভিক্খু যাচিতব্বোতি সম্বন্ধো। <span class="bld">অঞ্ঞেন দাপেতব্বো</span>তি অত্তনা অঞ্ঞেন ভিক্খুনা উপজ্ঝাযস্স পরিৰাসো দাপেতব্বোতি অত্থো। <span class="bld">কিন্তি নু খো</span>তি কেন এৰ উপাযেন দদেয্য নুখোতি অত্থো। ইতিসদ্দো হি অৰধারণত্থো। অট্ঠকথাযপি ইমমেৰ নযং দস্সেতি ‘‘কেন নু খো উপাযেনা’’তি ইমিনা। <span class="bld">সব্বত্থা</span>তি সব্বেসু ‘‘কিন্তি নু খো পটিকস্সেয্যা’’তিআদিৰাক্যেসু। সত্তসু কম্মেসু তিৰিধস্স উক্খেপনীযকম্মস্স গরুকত্তা ৰুত্তং ‘‘উক্খেপনীযং অকত্বা’’তি। তমেৰত্থং ৰিত্থারেন্তো আহ ‘‘তেন হী’’তিআদি।</p>
<p class="bodytext">তেন <a name="M0.0223"></a> সদ্ধিৰিহারিকেন যাচিতব্বাতি সম্বন্ধো। <span class="bld">সচে করোন্তিযেৰা</span>তি ভিক্খূ সচে কম্মং করোন্তিযেৰ। পুন <span class="bld">সচে করোন্তিযেৰা</span>তি ভিক্খূ সচে উক্খেপনীযকম্মং করোন্তিযেৰ। <span class="bld">অথা</span>তি তস্মিং কম্মে কতে। <span class="bld">ইতী</span>তি এৰং যাচনেন। নন্তি তং উপজ্ঝাযং।</p>
<p class="bodytext"><span class="bld">সম্পরিৰত্তক</span>ন্তি এত্থ ‘‘পিণ্ডুক্খেপক’’ন্তিআদীসু (পাচি॰ ৬২০) ৰিয সম্পরিৰত্তকন্তিপদং কিরিযাৰিসেসনং, কপচ্চযো চ ৰিচ্ছত্থোতি আহ ‘‘সম্পরিৰত্তেত্বা সম্পরিৰত্তেত্বা’’তি। <span class="bld">যদী</span>তি যাৰ। যদিসদ্দো হি যাৰপরিযাযো, তেন ৰুত্তং ‘‘ন তাৰ পক্কমিতব্ব’’ন্তি। যাৰ অপ্পমত্তকম্পি রজনং গলতি, ন তাৰ পক্কমিতব্বন্তি যোজনা। <span class="bld">ৰিসভাগপুগ্গলেনা</span>তি ৰিসভাগেন পুগ্গলেন করণভূতেন। <span class="bld">ন উপজ্ঝাযং অনাপুচ্ছা গামো পৰিসিতব্বো</span>তি এত্থ ন অঞ্ঞেনেৰ করণীযেন পৰিসিতব্বো। পিণ্ডায পন পৰিসিতব্বোতি আসঙ্কা ভৰেয্যাতি আহ ‘‘পিণ্ডায ৰা’’তিআদি। ‘‘অনাপুচ্ছিত্বা’’তি ইমিনা <span class="bld">অনাপুচ্ছা</span>তি এত্থ আকারো ত্বাপচ্চযস্স কারিযোতি দস্সেতি। <span class="bld">ভিক্খাচার</span>ন্তি ভিক্খায চরণট্ঠানং, উপজ্ঝাযেন গন্তব্বন্তি যোজনা। <span class="bld">পরিৰেণ</span>ন্তি উপজ্ঝাযস্স পরিৰেণং। <span class="bld">পস্সতী</span>তি উপজ্ঝাযং পস্সতি।</p>
<p class="bodytext"><span class="bld">দস্সনত্থায ৰা</span>তি অসুভদস্সনত্থায ৰা। ইমিনাপি ৰাসত্থায এৰ ন গন্তব্বন্তি আসঙ্কং <a name="V1.0195"></a> নিৰত্তেতি। <span class="bld">কম্ম</span>ন্তি পক্কমনস্স কারণং কম্মং। অননুজাননং সন্ধায ৰুত্তং ‘‘যাৰততিয’’ন্তি। <span class="bld">ত</span>ন্তি উপজ্ঝাযং। <span class="bld">অস্সা</span>তি সদ্ধিৰিহারিকস্স। <span class="bld">‘‘ন সম্পজ্জতী’’</span>তি ইমিনা সচে সম্পজ্জতি, ন পক্কমিতব্বাতি দস্সেতি। <span class="bld">কেৰল</span>ন্তি ৰিনা উদ্দেসাদিসম্পজ্জনেহি। এৰরূপে উপজ্ঝাযে নিৰারেন্তেপীতি যোজনা। ‘‘গেলঞ্ঞতো’’তি ইমিনা ৰুট্ঠানসদ্দস্স অৰধিঅপেক্খতং দস্সেতি। <span class="bld">অস্সা</span>তি উপজ্ঝাযস্স। <span class="bld">অঞ্ঞো</span>তি অত্তনা অঞ্ঞো। <span class="bld">তস্সা</span>তি অঞ্ঞস্স ভিক্খুস্স।</p>
<p class="subhead">১৬. সদ্ধিৰিহারিকৰত্তকথা</p>
<p class="bodytext"><a name="para67"></a><span class="paranum">৬৭</span>. সম্মাৰত্তনাযং <a name="M0.0224"></a> ৰিনিচ্ছযো এৰং ৰেদিতব্বোতি যোজনা। <span class="bld">উদ্দেসাদীহী</span>তি আদিসদ্দেন পরিপুচ্ছাদযো সঙ্গণ্হাতি। সঙ্গহসদ্দস্স সঙ্খেপগহণেসুপি ৰুত্তিতো ‘‘অনুগ্গহো’’তি ৰুত্তং। অথ ৰা সম্মুখা <span class="bld">সঙ্গহো</span> চ পরম্মুখা <span class="bld">অনুগ্গহো</span> চ কাতব্বো। আমিসেন ৰা সঙ্গহো, ধম্মেন ৰা অনুগ্গহো। দিট্ঠধম্মিকত্থায ৰা সঙ্গহো, সম্পরাযিকত্থায ৰা অনুগ্গহো। লোকিযত্থায ৰা সঙ্গহো, লোকুত্তরত্থায ৰা অনুগ্গহো কাতব্বো। <span class="bld">তত্থা</span>তি যং ৰুত্তং ‘‘উদ্দেসেন পরিপুচ্ছায ওৰাদেন অনুসাসনীযা’’তি। তত্থ উদ্দিসনং <span class="bld">উদ্দেসো</span>তি ৰচনত্থেন পাল়িৰাচনা উদ্দেসো নামাতি দস্সেন্তো আহ ‘‘উদ্দেসোতি পাল়িৰাচনা’’তি। ‘‘পাল়িযা অত্থৰণ্ণনা’’তি ইমিনা পুনপ্পুনং, সমন্ততো ৰা পাল়িযা অত্থস্স পুচ্ছনং <span class="bld">পরিপুচ্ছা</span>তি অত্থং দস্সেতি। <span class="bld">ৰত্থুস্মি</span>ন্তি চারিত্তৰারিত্তৰত্থুস্মিং। <span class="bld">ইদ</span>ন্তি চারিত্তং। পুন <span class="bld">ইদ</span>ন্তি ৰারিত্তং। ‘‘ৰচন’’ন্তি ইমিনা ওৰদনং <span class="bld">ওৰাদো</span>তি ৰচনত্থং দস্সেতি। ওতিণ্ণে ৰত্থুস্মিং ‘‘ইদং করোহি, ইদং মা করিত্থা’’তি ৰচনং <span class="bld">অনুসাসনী</span> নামাতি যোজনা। ‘‘পুনপ্পুনং ৰচন’’ন্তি ইমিনা <span class="bld">অনুসাসনী</span>তি এত্থ অনুসদ্দস্স নউপচ্ছিন্নত্থং দস্সেতি। ‘‘সচে উপজ্ঝাযস্স পত্তো হোতী’’তি সামঞ্ঞতো ৰুত্তেপি ন পকতিপত্তো হোতি, অথ খো অতিরিত্তপত্তো হোতীতি আহ ‘‘অতিরেকপত্তো’’তি। <span class="bld">সব্বত্থা</span>তি সব্বেসু ‘‘সচে উপজ্ঝাযস্স চীৰরং হোতী’’তিআদীসু পদেসু। <span class="bld">অঞ্ঞোপী</span>তি পত্তচীৰরেহি অঞ্ঞোপি। <span class="bld">সমণপরিক্খারো</span>তি ছত্তুপাহনাদি সমণপরিক্খারো। <span class="bld">ইধা</span>তি সদ্ধিৰিহারিকৰত্তে। <span class="bld">নযেনা</span>তি ঞাযেন। <span class="bld">উপ্পজ্জমানউপাযপরিযেসন</span>ন্তি উপ্পজ্জমানস্স, উপ্পজ্জমানত্থায ৰা উপাযস্স পরিযেসনং। <span class="bld">ইতো</span>তি ‘‘কিন্তি নু খো সদ্ধিৰিহারিকস্স পরিক্খারো উপ্পজ্জিযেথা’’তি পাল়িতো। <span class="bld">চীৰরং রজন্তেনা</span>তি এত্থ রজন্তেন উপজ্ঝাযেনাতি অত্থো ন দট্ঠব্বো, সদ্ধিৰিহারিকেনাতি অত্থো এৰাতি দস্সেন্তো আহ ‘‘উপজ্ঝাযতো উপাযং সুত্বা রজন্তেনা’’তি। <span class="bld">উপজ্ঝাযতো উপায</span>ন্তি উপজ্ঝাযতো লদ্ধং উপাযং।</p>
<p class="subhead">নসম্মাৰত্তনাদিকথা</p>
<p class="bodytext"><a name="para68"></a><span class="paranum">৬৮</span>. <span class="bld">উপজ্ঝাযৰত্ত</span>ন্তি <a name="V1.0196"></a> <a name="M0.0225"></a> উপজ্ঝাযম্হি ৰত্তিতব্বং ৰত্তং। <span class="bld">সো</span>তি সদ্ধিৰিহারিকো। <span class="bld">দুক্কটং আপজ্জতী</span>তি অস্স, সো ৰা দুক্কটং আপজ্জতীতি যোজনা। <span class="bld">পণামেতব্বো</span>তি এত্থ পপুব্ব নমুধাতু অত্থপকরণাদিৰসেন ইধ অপসাদনত্থোতি আহ ‘‘অপসাদেতব্বো’’তি। <span class="bld">অধিমত্ত</span>ন্তি অধিকপ্পমাণং। <span class="bld">গেহসিতপেম</span>ন্তি মেত্তাসিনেহং। <span class="bld">ৰুত্তপটিপক্খনযেনা</span>তি কণ্হপক্খে ৰুত্তেন পটিপক্খেন নযেন। <span class="bld">অলং পণামেতু</span>ন্তি এত্থ অলংসদ্দস্স অরহত্থপটিক্খিত্তেসু দ্বীসু অত্থেসু অরহত্থোতি আহ ‘‘যুত্তো পণামেতু’’ন্তি।</p>
<p class="bodytext"><span class="bld">সাতিসারো হোতী</span>তি এত্থ পকতিভাৰং অতিক্কমিত্বা সরণং পৰত্তনং <span class="bld">অতিসারো,</span> দোসো। সংৰিজ্জতি সো এতস্সাতি <span class="bld">সাতিসারো</span>তি দস্সেন্তো আহ ‘‘সদোসো হোতী’’তি। তস্সত্থং দস্সেতুং ৰুত্তং ‘‘আপত্তিং আপজ্জতী’’তি। <span class="bld">আপত্তি</span>ন্তি দুক্কটাপত্তিং। <span class="bld">ত</span>ন্তি ৰত্তং।</p>
<p class="bodytext"><span class="bld">তেস</span>ন্তি সদ্ধিৰিহারিকানং। <span class="bld">ৰত্ত</span>ন্তি বহুকানং সদ্ধিৰিহারিকানং ৰত্তং। <span class="bld">সাদিযনং ৰা…পে॰… বালো হোতী</span>তি এত্থ বালস্স কারণং দস্সেতুং ৰুত্তং ‘‘সাদিযনং ৰা অসাদিযনং ৰা ন জানাতী’’তি। সাদিযনস্স ৰা অসাদিযনস্স ৰা অজাননত্তা বালো হোতীতি ৰুত্তং হোতি। অজাননস্স কারণং দস্সেতুং ৰুত্তং ‘‘বালো হোতী’’তি। বালত্তা সাদিযনং ৰা অসাদিযনং ৰা ন জানাতীতি ৰুত্তং হোতি। <span class="bld">তেসূ</span>তি বহুকেসু সদ্ধিৰিহারিকেসু। <span class="bld">তস্সা</span>তি ৰত্তসম্পন্নভিক্খুস্স। <span class="bld">তেস</span>ন্তি ইতরেসং সদ্ধিৰিহারিকানং।</p>
<p class="subhead">রাধব্রাহ্মণৰত্থুকথা</p>
<p class="bodytext"><a name="para69"></a><span class="paranum">৬৯</span>. কিঞ্চাপি আযস্মা সারিপুত্তো জানাতীতি যোজনা। ইমিনা ‘‘কিং নু খো অজানন্তো পুচ্ছী’’তি আসঙ্কং নিৰারেতি। ভগৰা অনুঞ্ঞাতুকামো <a name="M0.0226"></a> হোতীতি সম্বন্ধো। <span class="bld">পন</span>সদ্দো গরহত্থো, তথা জানন্তোপীতি অত্থো। <span class="bld">লহুক</span>ন্তি হেতুঅন্তোগধৰিসেসনং। লহুকত্তা পটিক্খিপিত্বাতি ৰুত্তং হোতি। <span class="bld">অস্সা</span>তি ভগৰতো, অজ্ঝাসযন্তি সম্বন্ধো। ‘‘অজ্ঝাসযং ৰিদিত্বা’’তিৰচনস্স যুত্তিং দস্সেন্তো আহ ‘‘বুদ্ধানং হী’’তিআদি। <span class="bld">হী</span>তি সচ্চং। <span class="bld">অযঞ্চা</span>তি সারিপুত্তত্থেরো চ। <span class="bld">অগ্গো</span>তি কোটিউক্কংসো। <span class="bld">সেট্ঠো</span>তি পৰরো উত্তমো।</p>
<p class="bodytext">‘‘ব্যত্তেন ভিক্খুনা পটিবলেনা’’তি এত্থ ব্যত্তপটিবলানং ৰিসেসং দস্সেতুং ৰুত্তং ‘‘ব্যত্তো নামা’’তিআদি। তত্থ যস্স সাট্ঠকথং ৰিনযপিটকৰাচুগ্গতং পৰত্ততি, অযং <span class="bld">ব্যত্তো</span> নামাতি যোজনা <a name="V1.0197"></a>। <span class="bld">তস্মি</span>ন্তি ৰিনযপিটকং ৰাচুগ্গতভিক্খুম্হি। <span class="bld">যস্সা</span>তি ভিক্খুনো। <span class="bld">সুগ্গহিত</span>ন্তি সাট্ঠকথায সুট্ঠু গহিতং। <span class="bld">অযম্পী</span>তি পিসদ্দো পুরিমভিক্খুং অপেক্খতি। <span class="bld">ইমস্মিং অত্থে</span>তি ইমস্মিং ৰত্থুম্হি, ইমস্মিং ৰিসযেতি অত্থো। ব্যতিরেকান্বযৰসেন <span class="bld">পটিবলং</span> দস্সেন্তো আহ ‘‘যো পনা’’তিআদি। যো পন ন সক্কোতীতি সম্বন্ধো। কস্মাতি আহ ‘‘কাসসোসসেম্হাদিনা ৰা’’তিআদি। তত্থ কাসো চ সোসো চ সেম্হো চ, তে আদযো যস্স গেলঞ্ঞস্সাতি <span class="bld">কাসসোসসেম্হাদি,</span> আদিসদ্দেন এল়মূগাদযো সঙ্গণ্হাতি। ওট্ঠো চ দন্তো চ জিব্হা চ, তা আদযো যেসং তালুআদীনন্তি <span class="bld">ওট্ঠদন্তজিব্হাদযো,</span> তেসং। <span class="bld">পদব্যঞ্জনেহী</span>তি পদঅক্খরেহি। <span class="bld">ব্যঞ্জন</span>সদ্দো হেত্থ অক্খরৰাচকো। <span class="bld">হাপেতী</span>তি গলত্তা হাপেতি। <span class="bld">অঞ্ঞথা ৰা ৰত্তব্ব</span>ন্তি অঞ্ঞেন সিথিলাদিনা আকারেন ৰা ৰত্তব্বং। <span class="bld">অঞ্ঞথা ৰদতী</span>তি অঞ্ঞেন ধনিতাদিআকারেন ৰদতি। <span class="bld">তব্বিপরীতো</span>তি তস্স অপটিবলস্স ৰিপরীতো ভিক্খূতি সম্বন্ধো। <span class="bld">ততো</span>তি জানাপেতব্বতো। <span class="bld">য</span>ন্তি যং আকারং ধাতুকম্মমেতং, <span class="bld">সঙ্ঘো</span>তি কারিতকম্মমেতং। ইধ কারিতকম্মং কিতো ৰদতি।</p>
<p class="bodytext"><a name="para71"></a><span class="paranum">৭১</span>. <span class="bld">উপসম্পন্নসমনন্তরা</span>তি এত্থ উপসম্পন্নস্স সমনন্তরাতি অত্থং নিৰারেন্তো আহ ‘‘উপসম্পন্নো হুত্বাৰ সমনন্তরা’’তি। এৰসদ্দেন চিরকালং <a name="M0.0227"></a> নিৰত্তেতি। <span class="bld">উল্লুম্পতূ</span>তি এত্থ উপুব্বলুপধাতুযা উপসগ্গৰসেন ৰা অত্থাতিসযৰসেন ৰা ধাতূনমনেকত্থত্তা ইধ উপুব্বধরধাতুযা অত্থে ৰত্ততীতি দস্সেন্তো আহ <span class="bld">‘‘উদ্ধরতূ’’</span>তি। উট্ঠাপেত্বা, উক্খিপিত্বা ৰা ধরতূতি অত্থো। তমেৰত্থং দস্সেন্তো আহ ‘‘অকুসলা’’তিআদি। তত্থ ‘‘অকুসলা ৰুট্ঠাপেত্বা’’তি ইমিনা সহাৰধিনা উত্যূপসগ্গস্স অত্থং দস্সেতি। ‘‘কুসলে পতিট্ঠাপেতূ’’তি ইমিনা সহাধারেন ধরধাতুস্স অত্থং দস্সেতি। উত্যূপসগ্গস্স উক্খিপনত্থং দস্সেন্তো আহ ‘‘সামণেরভাৰা ৰা উদ্ধরিত্বা’’তি। ‘‘পটিচ্চা’’তি ইমিনা <span class="bld">উপাদাযা</span>তি এত্থ সমীপে আদিযিত্বাতি সদ্দত্থমগহেত্বা সঙ্কেতত্থৰসেন পাকটত্তা তস্স সঙ্কেতত্থং দস্সেতি, অধিপ্পাযত্থং দস্সেতীতি অত্থো।</p>
<p class="bodytext"><a name="para73"></a><span class="paranum">৭৩</span>. <span class="bld">অধিট্ঠিতা</span>তি এত্থ অধি নিচ্চৰসেন ঠাতি পৰত্ততীতি অধিট্ঠিতাতি ৰচনত্থং দস্সেন্তো আহ ‘‘নিচ্চপ্পৰত্তিনী’’তি। কস্মা চত্তারো পচ্চযা নিস্সযাতি ৰুত্তাতি আহ ‘‘যস্মা’’তিআদি। ‘‘চত্তারো’’তিআদিনা চত্তারো পচ্চযে নিস্সায অত্তভাৰো সেতি পৰত্ততীতি <span class="bld">নিস্সাযা</span>তি অৰুত্তকম্মত্থং দস্সেতি।</p>
<p class="subhead">১৮. আচরিযৰত্তকথা</p>
<p class="bodytext"><a name="para75"></a><span class="paranum">৭৫</span>. <span class="bld">কিন্তায</span>ন্তি <a name="V1.0198"></a> এত্থ একারলোপৰসেন সন্ধি হোতীতি আহ ‘‘কিংতে অয’’ন্তি। ‘‘ওৰদিতব্বোতি’’ইমিনা <span class="bld">ওৰদিযো</span>তি এত্থ ণ্যপচ্চযস্স কম্মত্থং দস্সেতি। <span class="bld">‘‘তদত্থাযা’’</span>তি ইমিনা ‘‘যদিদং গণবন্ধিক’’ন্তি উত্তরৰাক্যে যংসদ্দং দিস্বা পুব্বৰাক্যে তংসদ্দং ঞাপেতি, তস্স বাহুল্লস্স অত্থাযাতি অত্থো।</p>
<p class="bodytext"><a name="para76"></a><span class="paranum">৭৬</span>. <span class="bld">সো</span>তি পসূরো পরিব্বাজকো। <span class="bld">তেনা</span>তি উদাযিত্থেরেন। <span class="bld">সহধম্মিক</span>ন্তি সহ ধম্মেন কারণেন। ব্যত্তো তাৰ পুব্বে ৰুত্তলক্খণো হোতু, পটিবলো পন কথং ঞাতব্বোতি আহ ‘‘যো পনা’’তিআদি <a name="M0.0228"></a>। যো পন সক্কোতীতি সম্বন্ধো। <span class="bld">চা</span>তি সচ্চং। <span class="bld">এত</span>ন্তি পটিবলত্তং, ‘‘পঞ্চহি…পে॰… ৰিনেতু’’ন্তিৰচনং ৰা।</p>
<p class="bodytext"><a name="para77"></a><span class="paranum">৭৭</span>. <span class="bld">তিত্থিযপক্খসঙ্কন্তেসূ</span>তি তিত্থিযসঙ্খাতং সাসনস্স পটিপক্খং সঙ্কমন্তেসু। <span class="bld">আচারসমাচারসিক্খাপনক</span>ন্তি অতিৰিয চরিতব্বং আভিসমাচারিকসীলং সিক্খাপনকং। ইমিনা আচারং সিক্খাপেতীতি <span class="bld">আচরিযো</span>তি ৰচনত্থং দস্সেতি। <span class="bld">নামমত্তমেৰা</span>তি ‘‘আচরিযো’’তি ৰা ‘‘অন্তেৰাসিকো’’তি ৰা নামমত্তমেৰ। <span class="bld">নান</span>ন্তি উপজ্ঝাযতো ৰা সদ্ধিৰিহারিকতো ৰা নানং।</p>
<p class="subhead">২০. পণামনাখমাপনাকথা</p>
<p class="bodytext"><a name="para80"></a><span class="paranum">৮০</span>. যং লক্খণং ৰুত্তন্তি সম্বন্ধো। নিস্সযন্তেৰাসিকেন কাতব্বন্তি যোজনা। <span class="bld">পব্বজ্জাউপসম্পদাধম্মন্তেৰাসিকেহী</span>তি পব্বজ্জন্তেৰাসিকেন চ উপসম্পদন্তেৰাসিকেন চ ধম্মন্তেৰাসিকেন চ। <span class="bld">এতেস</span>ন্তি পব্বজ্জাউপসম্পদাধম্মন্তেৰাসিকানং। <span class="bld">এতেসূ</span>তি এতেসু তীসু অন্তেৰাসিকেসু। <span class="bld">আচরিযস্সা</span>তি পব্বজ্জন্তেৰাসিকো পব্বজ্জাচরিযস্স, উপসম্পদন্তেৰাসিকো উপসম্পদাচরিযস্সাতি অত্থো। <span class="bld">সমীপে</span>তি নিস্সযাচরিযস্স চ ধম্মাচরিযস্স চ আসন্নে। <span class="bld">তস্মা</span>তি যস্মা অন্তেৰাসিকেন আচরিযম্হি সম্মা ৰত্তিতব্বং, তস্মা। <span class="bld">আচরিযেনাপী</span>তি নিস্সযপব্বজ্জা উপসম্পদা ধম্মাচরিযেনাপি। ওৰাদাচরিযো তেসু সঙ্গহং গচ্ছতি। <span class="bld">তেসূ</span>তি চতূসু অন্তেৰাসিকেসু।</p>
<p class="subhead">২২. নিস্সযপটিপ্পস্সদ্ধিকথা</p>
<p class="subhead">আণত্তিৰিনিচ্ছযো</p>
<p class="bodytext"><a name="para83"></a><span class="paranum">৮৩</span>. ‘‘নিস্সযপটিপস্সদ্ধীসূ’’তি <a name="V1.0199"></a> সমূহাধারো। ‘‘উপজ্ঝাযো পক্কন্তো ৰাতিআদীসূ’’তি অৰযৰাধারো। ‘‘ৰিপ্পৰসিতুকামো’’তি ইমিনা নিরালযভাৰং দস্সেতি। <span class="bld">এৰং গতে</span>তি এৰং উপজ্ঝাযে গতেতি যোজনা। <span class="bld">অঞ্ঞদাপী</span>তি অঞ্ঞস্মিম্পি কালে। উপজ্ঝাযেন পৰাসিতকালেতি অত্থো। <span class="bld">একসম্ভোগপরিভোগো</span>তি অত্তনা ৰা উপজ্ঝাযেন ৰা একো পচ্চযসম্ভোগো চ ধম্মপরিভোগো চ। <span class="bld">একদিৰসম্পী</span>তি পিসদ্দো <a name="M0.0229"></a> গরহত্থো, দ্বিহাদিকং পন পগেৰাতি অত্থো। <span class="bld">পরিহারো নত্থী</span>তি আপত্তিপরিহারো নত্থি, আপত্তিযা পরিহরণং অপনযনং নত্থীতি অধিপ্পাযো। <span class="bld">লজ্জী পেসলো</span>তি লজ্জী হুত্বা পিযসীলো ভিক্খূতি সম্বন্ধো। <span class="bld">তদহেৰা</span>তি তস্মিং উপজ্ঝাযস্স পক্কন্তঅহনি এৰ। <span class="bld">তথা</span>তি যথা ‘‘উপজ্ঝাযো লহুং আগমিস্সতী’’তি পুচ্ছতি, তথা ‘‘অহং লহুং আগমিস্সামী’’তি ৰুত্তন্তি অত্থো। <span class="bld">সচে ৰদতী</span>তি সচে আচরিযো ৰদতীতি যোজনা। <span class="bld">অস্সা</span>তি ভিক্খুস্স। <span class="bld">সভাগত</span>ন্তি লজ্জিপেসলভাৰং।</p>
<p class="bodytext"><span class="bld">যাৰ আগমনা</span>তি উপজ্ঝাযস্স যাৰ আগমনা। <span class="bld">ন</span>ন্তি উপজ্ঝাযং। ‘‘ৰাসেন্তিযেৰা’’তিপদে কারিতকম্মং। <span class="bld">তত্থা</span>তি উপজ্ঝাযস্স গতট্ঠানে। <span class="bld">তেনা</span>তি উপজ্ঝাযেন। <span class="bld">পৰত্তী</span>তি পৰত্তনং। নদীপূরেন ৰা উপদ্দুতোতি সম্বন্ধো। নদীপূরত্তা উদকোসক্কনং আগমেতি, চোরাদীনং উপদ্দুতত্তা সহাযে পরিযেসতি। <span class="bld">সো</span>তি উপজ্ঝাযো।</p>
<p class="bodytext">‘‘নিস্সযপণামনা’’তি ইমিনা আণাপনং <span class="bld">আণত্তী</span>তি ৰচনত্থেন নিস্সযপণামনা আণত্তীতি ৰুচ্চতীতি দস্সেতি। <span class="bld">নিস্সযপণামনা</span>তি নিস্সযস্স উপজ্ঝাচরিযস্স পণামনা। তস্মা পণামিতো হোতীতি সম্বন্ধো। ‘‘আপুচ্ছীতিআদিনা’’তি এত্থ আদিসদ্দেন ‘‘মা মং সুসানগমনং আপুচ্ছী’’তিআদযো সঙ্গণ্হাতি। <span class="bld">তেনা</span>তি সদ্ধিৰিহারিকেন। <span class="bld">খমাপেতব্বো</span>তি তিতিক্খাপেতব্বো।</p>
<p class="bodytext"><span class="bld">তাৰা</span>তি মহাথেরেহি, মহাথেরানং ৰা পঠমং। <span class="bld">অঞ্ঞত্থা</span>তি উপজ্ঝাযস্স ৰিহারতো অঞ্ঞং ৰিহারং। <span class="bld">অপ্পেৰা</span>তি অপি এৰ নাম খমেয্যাতি যোজনা। <span class="bld">তত্রেৰা</span>তি অঞ্ঞত্থেৰ। <span class="bld">দুব্ভিক্খাদিদোসেনা</span>তি এত্থ আদিসদ্দেন ঞাতিৰিযোগাদিদোসো গহেতব্বো। <span class="bld">তংযেৰা</span>তি অত্তনা ৰসিতং তমেৰ ঠানং। <span class="bld">অঞ্ঞস্সা</span>তি উপজ্ঝাযতো অঞ্ঞস্স ভিক্খুস্সাতি সম্বন্ধো। ইমিনা উপজ্ঝাযেন পরিচ্চত্তত্তা উপজ্ঝাযসমোধানে নিস্সযপটিপ্পস্সদ্ধি নত্থীতি দীপেতি।</p>
<p class="subhead">সমোধানৰিনিচ্ছযো</p>
<p class="bodytext"><span class="bld">আপুচ্ছিত্বা</span>তি =০০ <a name="M0.0230"></a> অন্তেৰাসিকং আপুচ্ছিত্বা। <span class="bld">তত্রাপী</span>তি আচরিযন্তেৰাসিকেসুপি। <span class="bld">কদা</span>তি কস্মিং কালে। <span class="bld">সাযন্হে ৰা রত্তিংৰা</span>তি অজ্জ সাযন্হে ৰা রত্তিং ৰা। <span class="bld">তংখণেযেৰা</span>তি তস্মিং সম্পটিচ্ছনক্খণেযেৰ।</p>
<p class="bodytext"><span class="bld">সো চা</span>তি অন্তেৰাসিকো চ। <span class="bld">ততো</span>তি গামতো। <span class="bld">সুগতো</span>তি সুট্ঠু গতো, নিস্সযো পটিপ্পস্সম্ভতীতি অধিপ্পাযো। <span class="bld">অথাপী</span>তি পুন চ পরং। আপুচ্ছিত্বা পক্কমনে ৰিনিচ্ছযং দস্সেত্বা আপুচ্ছিত্বা পক্কমনে তং দস্সেন্তো আহ ‘‘আচরিযং অনাপুচ্ছা’’তিআদি। <span class="bld">উপচারসীমাতিক্কমে</span>তি উপচারসীমায অতিক্কমে সতি, অতিক্কমনহেতু ৰাতি যোজনা। এত্থ চ <span class="bld">উপচারসীমা</span> নাম পরিক্খিত্তস্স ৰিহারস্স পরিক্খেপোযেৰ, অপরিক্খিত্তস্স পরিক্খেপারহট্ঠানং।</p>
<p class="bodytext"><span class="bld">সাযন্হে ৰা রত্তিভাগে ৰা</span>তি অজ্জ সাযন্হে ৰা রত্তিভাগে ৰা। <span class="bld">স্বে</span>তি সুৰে।</p>
<p class="bodytext"><span class="bld">বহিসীম</span>ন্তি উপচারসীমতো বহি। <span class="bld">ততো</span>তি বহিসীমতো। <span class="bld">দ্বিন্নং লেড্ডুপাতান</span>ন্তি অন্তেৰাসিকতো দ্বিন্নং লেড্ডুপাতানং। <span class="bld">অতিক্কমিত্বা</span>তি উপচারসীমতো বহি অন্তেৰাসিকসদ্ধিৰিহারিকানং ৰসনট্ঠানতো অতিক্কমিত্বা।</p>
<p class="bodytext"><span class="bld">মুচ্চিতুকামো</span>তি অন্তেৰাসিকম্হা মুচ্চিতুকামো এৰ। <span class="bld">পণামেতী</span>তি কাযৰাচাহি পণামেতি। <span class="bld">সালযো</span>তি আচরিযে সাপেক্খো। ‘‘নিরালযো’’তি ৰত্বা তস্স অত্থং দস্সেতুং ৰুত্তং ‘‘ন দানী’’তিআদি। <span class="bld">এৰম্পী</span>তি ধুরে নিক্খিত্তেপি। উভিন্নং ধুরনিক্খেপে সতি, ধুরনিক্খেপহেতু ৰা পটিপ্পস্সম্ভতীতি যোজনা। পণামিতেন পটিপজ্জিতব্বন্তি সম্বন্ধো।</p>
<p class="bodytext">ৰুত্তমেৰত্থং ৰিত্থারেন্তো আহ ‘‘সচে হী’’তিআদি। <span class="bld">আচরিয</span>ন্তি নিস্সযাচরিযং। চেতিযং ৰা ৰন্দন্তং উপজ্ঝাযন্তি সম্বন্ধো, মগ্গপ্পটিপন্নং ৰা উপজ্ঝাযন্তি যোজনা। <span class="bld">দূরত্তা</span>তি দূরভাৰতো। <span class="bld">উপরিপাসাদে</span>তি পাসাদস্স উপরি। <span class="bld">ত</span>ন্তি উপজ্ঝাযং। নিসিন্নং উপজ্ঝাযন্তি সম্বন্ধো।</p>
<p class="bodytext">সৰনৰসেন <a name="M0.0231"></a> সমোধানে ৰিনিচ্ছযো এৰং ৰেদিতব্বোতি যোজনা। উপজ্ঝাযস্স সদ্দন্তি সম্বন্ধো।</p>
<p class="subhead">২৩. উপসম্পাদেতব্বপঞ্চককথা</p>
<p class="bodytext"><a name="para84"></a><span class="paranum">৮৪</span>. ইদানি =০১ যং লক্খণং ৰুত্তন্তি সম্বন্ধো। <span class="bld">সঙ্খেপতো</span>তি অঙ্গানি অনুদ্ধরিত্বা সমাসতো। <span class="bld">তত্থা</span>তি যং ‘‘পঞ্চহি ভিক্খৰে অঙ্গেহি সমন্নাগতেন ভিক্খুনা’’তিআদিমাহ, তত্থ। <span class="bld">অগুণঙ্গেহী</span>তি গুণৰিরহিতেহি অঙ্গেহি। <span class="bld">সো</span>তি ভিক্খু। <span class="bld">ন উপসম্পাদেতব্ব</span>ন্তি এত্থ কম্মৰাচাচরিযেন হুত্বা ন উপসম্পাদেতব্বন্তি আসঙ্কা ভৰেয্যাতি আহ ‘‘উপজ্ঝাযেন হুত্বা ন উপসম্পাদেতব্ব’’ন্তি। <span class="bld">এত্থা</span>তি এতেসু পঞ্চকেসু। <span class="bld">আদীসূ</span>তি এত্থ পুব্বো নিদস্সনত্থো ইতিসদ্দো লোপো হোতি। ইতিআদীসূতি হি অত্থো। <span class="bld">অযুত্তৰসেনা</span>তি অননুরূপৰসেন। <span class="bld">যো</span>তি ভিক্খু। <span class="bld">হী</span>তি সচ্চং, যস্মা ৰা। পরে চ সমাদপেতুন্তি সম্বন্ধো। <span class="bld">তত্থা</span>তি সীলক্খন্ধাদিকে। <span class="bld">পরিহরতী</span>তি পরিসং পরিস্সযতো হরতি অপনেতি। <span class="bld">তস্সা</span>তি ভিক্খুনো। ‘‘সীলাদীহী’’তিপদং ‘‘পরিহাযতিযেৰা’’তিপদে অপাদানং, ‘‘ন ৰড্ঢতী’’তিপদে করণং। <span class="bld">তস্মা</span>তিআদি লদ্ধগুণং। <span class="bld">তেনা</span>তি ভিক্খুনা। কস্মা আপত্তিঅঙ্গৰসেন ন ৰুত্তন্তি আহ ‘‘ন হী’’তিআদি। <span class="bld">হী</span>তি যস্মা। <span class="bld">তস্সেৰা</span>তি খীণাসৰস্সেৰ। <span class="bld">ন ৰদেয্যা</span>তি খীণাসৰানং অনভিরতিযা অনুপ্পন্নত্তা ন ৰদেয্য। যদি ন খীণাসৰস্সেৰ উপজ্ঝাযাচরিযভাৰো অনুঞ্ঞাতো, অথ কস্মা খীণাসৰপঞ্চকো ৰুত্তোতি আহ ‘‘যস্মা পনা’’তিআদি। যস্মা ন পরিহাযতীতি সম্বন্ধো।</p>
<p class="bodytext"><span class="bld">অন্তগ্গাহিকাযা</span>তি সস্সতুচ্ছেদসঙ্খাতং অন্তং লামকং গণ্হাতি, গণ্হাপেতীতি ৰা অন্তগ্গাহিকা, তায। <span class="bld">দিট্ঠিযা</span>তি মিচ্ছাদিট্ঠিযা। <span class="bld">যত্তকং সুত</span>ন্তি ভিক্খুনোৰাদকসিক্খাপদে (পাচি॰ অট্ঠ॰ ১৪৫-১৪৭) ৰুত্তং যত্তকং সুতং। <span class="bld">তেনা</span>তি সুতেন ঋ। যং আপত্তাদি তেন জানিতব্বন্তি যোজনা।</p>
<p class="bodytext"><span class="bld">আপত্তিং</span> <a name="M0.0232"></a> <span class="bld">ন জানাতী</span>তি এত্থ আপত্তিং আপন্নোতি ন জানাতীতি অত্থং দস্সেন্তো আহ ‘‘ইদং নামা’’তিআদি। তত্থ ‘‘আপন্নো’’তি ইমিনা ‘‘আপত্তি’’ন্তিপদং ‘‘আপন্নো’’তিপাঠসেসেন যোজেতব্বন্তি দস্সেতি।</p>
<p class="bodytext"><span class="bld">আভিসমাচারিকাযা</span>তি এত্থ উভতোৰিভঙ্গপরিযাপন্নসীলতো অভিৰিসেসেন সম্মা চরিতব্বন্তি <span class="bld">আভিসমাচারং,</span> খন্ধকপরিযাপন্নং ৰত্তপটিপত্তিসীলং, তং আরব্ভ পঞ্ঞত্তা <span class="bld">আভিসমাচারিকা,</span> খন্ধকপরিযাপন্না সিক্খা, তায। <span class="bld">আদিব্রহ্মচারিযকাযা</span>তি এত্থ মগ্গসঙ্খাতস্স ব্রহ্মচরিযস্স আদি মরিযাদো আদিব্রহ্মচরিযো, তস্মিং পৰত্তা আদিব্রহ্মচরিযকা =০২, উভতোৰিভঙ্গপরিযাপন্না সিক্খা, তায। <span class="bld">সেক্খপণ্ণত্তিয</span>ন্তি সিক্খিতব্বট্ঠেন সিক্খা, সা এৰ ভগৰতা পঞ্ঞত্তত্তা সেক্খপণ্ণত্তি। অথ ৰা সিক্খনং সিক্খা, তায সিক্খনত্থায ভগৰতা পঞ্ঞপীযতীতি সেক্খপণ্ণত্তি উভতোৰিভঙ্গপরিযাপন্নসিক্খাযেৰ, তস্সং। <span class="bld">অভিধম্মে</span>তি এত্থ সুত্তন্তপাল়িতো অভি অতিরেকো, অভিৰিসিট্ঠো ৰা ধম্মো অভিধম্মোতি ৰুত্তে নামরূপপরিচ্ছেদকং অভিধম্মপিটকন্তি আহ ‘‘নামরূপপরিচ্ছেদে’’তি। <span class="bld">অভিৰিনযে</span>তি এত্থ অভিভৰিত্বা কাযৰাচং ৰিনেতীতি অভিৰিনযো, অভিভৰিত্বা কাযৰাচং ৰিনেতি এত্থ, এতেনাতি ৰা অভিৰিনযোতি ৰুত্তে ৰিনযপিটকন্তি আহ ‘‘সকলে ৰিনযপিটকে’’তি। <span class="bld">সব্বত্থা</span>তি সব্বেসু পদেসু, সব্বেসং ৰা পদানং। অত্থো দট্ঠব্বোতি যোজনা। ‘‘কারণেনা’’তি এত্থ কারণসদ্দেন <span class="bld">‘‘ধম্মতো’’</span>তি এত্থ ধম্মসদ্দস্স সভাৰত্থাদযো নিৰারেত্বা কারণত্থতং দীপেতি, এনসদ্দেন তোপচ্চযস্স ৰিসেসনত্থং। <span class="bld">ইতী</span>তি এৰং যথাৰুত্তনযেনাতি অত্থো। <span class="bld">চতুত্থে</span>তি চতুত্থপঞ্চকে। চতুত্থপঞ্চকতো তীণি পদানি, পঞ্চমপঞ্চকতো দ্বে পদানি গহেত্বা পঞ্চকং কত্বা ৰুত্তং ‘‘চত্তারো পঞ্চকা’’তি। অট্ঠসু পঞ্চকেসূতি সম্বন্ধো।</p>
<p class="centered">ইতি সোল়সপঞ্চকৰিনিচ্ছযে যোজনা সমত্তা।</p>
<p class="subhead">২৪. উপসম্পাদেতব্বছক্ককথা</p>
<p class="bodytext"><a name="para85"></a><span class="paranum">৮৫</span>. <span class="bld">ত</span>ন্তি <a name="M0.0233"></a> ঊনদসৰস্সপদং। <span class="bld">সব্বত্থা</span>তি সব্বেসু ছক্কেসু। <span class="bld">তত্থা</span>তি ছক্কেসু। ‘‘পাতিমোক্খানি ৰিত্থারেনা’’তি ৰুত্তত্তা ৰিভঙ্গৰসেন গহেতব্বানীতি আহ ‘‘উভতোৰিভঙ্গৰসেন ৰুত্তানী’’তি। মাতিকাৰিভঙ্গৰসেন সুট্ঠু ৰিভজিতব্বানীতি <span class="bld">সুৰিভত্তানি,</span> ৰাচুগ্গতৰসেন সুন্দরা পৰত্তি এতেসন্তি <span class="bld">সুপ্পৰত্তীনি,</span> সুত্ততো অনুব্যঞ্জনতো সুট্ঠু ৰিনিচ্ছিতব্বানীতি <span class="bld">সুৰিনিচ্ছিতব্বানী</span>তি অত্থং দস্সেন্তো আহ ‘‘মাতিকাৰিভঙ্গৰসেনা’’তিআদি।</p>
<p class="subhead">২৫. অঞ্ঞতিত্থিযপুব্বৰত্থুকথা</p>
<p class="bodytext"><a name="para86"></a><span class="paranum">৮৬</span>. <span class="bld">যো পনা</span>তি যো পন অঞ্ঞতিত্থিযপুব্বো। <span class="bld">অঞ্ঞোপী</span>তি পসূরতো অপরোপি। <span class="bld">ইধা</span>তি ইমস্মিং সাসনে। <span class="bld">তস্মি</span>ন্তি অঞ্ঞতিত্থিযপুব্বে। <span class="bld">তত্থা</span>তি ‘‘যো সো ভিক্খৰে অঞ্ঞোপী’’তিআদিৰচনে। <span class="bld">অয</span>ন্তি পরিৰাসো। <span class="bld">নগ্গপরিব্বাজকস্সেৰা</span>তি ৰত্বা তস্স ভেদং দস্সেতুং ৰুত্তং ‘‘আজীৰকস্স ৰা অচেলকস্স ৰা’’তি। তত্থ <span class="bld">আজীৰকো</span> উপরি একমেৰ ৰত্থং উপকচ্ছকে পৰেসেত্বা পরিদহতি, হেট্ঠা নগ্গো। <span class="bld">অচেলকো</span> পন সব্বেন সব্বং নগ্গোযেৰ। <span class="bld">সোপী</span>তি =০৩ নগ্গপরিব্বাজকোপি। <span class="bld">ৰালকম্বলাদীন</span>ন্তি ৰালেন কতং কম্বলং, আদিসদ্দেন কেসকম্বলাদযো সঙ্গণ্হাতি। <span class="bld">অস্সা</span>তি পরিব্বাজকস্স। <span class="bld">অঞ্ঞস্সা</span>তি নগ্গপরিব্বাজকতো অপরস্স। <span class="bld">পণ্ডরঙ্গাদিকস্সা</span>তি পণ্ডরং সেতৰত্থং অঙ্গে সরীরে এতস্সত্থীতি <span class="bld">পণ্ডরঙ্গো,</span> আদিসদ্দেন নীলঙ্গাদযো সঙ্গণ্হাতি।</p>
<p class="bodytext"><span class="bld">এৰ</span>ন্তি ইমিনা কেসমস্সুওরোপনাদিনা। পব্বাজেন্তেহি ভিক্খূহীতি সম্বন্ধো। <span class="bld">তস্মি</span>ন্তি অঞ্ঞতিত্থিযপুব্বে, নিসিন্নেযেৰাতি যোজনা। অনাদরে চেতং ভুম্মৰচনং। <span class="bld">তস্সা</span>তি অঞ্ঞতিত্থিযপুব্বস্স। <span class="bld">নযিমে</span>তি ন ইমে, ভিক্খূতি সম্বন্ধো। <span class="bld">ত</span>ন্তি অঞ্ঞতিত্থিযপুব্বং।</p>
<p class="bodytext"><a name="para87"></a><span class="paranum">৮৭</span>. ‘‘এৰং খো…পে॰… অনারাধকো’’তি অযং কথা মাতিকাতি যোজনা। <span class="bld">অস্সা</span>তি অঞ্ঞতিত্থিযপুব্বস্স। <span class="bld">তস্সেৰা</span>তি তস্সাযেৰ মাতিকায। <span class="bld">তত্থা</span>তি ৰিভঙ্গে। <span class="bld">অতিকালেনা</span>তি এত্থ ভত্তকিচ্চং কত্বা ৰত্তকরণৰেলাযেৰ অতিকালো নামাতি দস্সেন্তো আহ <a name="M0.0234"></a> ‘‘ৰত্তকরণৰেলাযমেৰা’’তি। ইমিনা ভুম্মত্থে করণৰচনন্তিপি দস্সেতি। <span class="bld">তত্থেৰা</span>তি কুলঘরেসুযেৰ। <span class="bld">অঞ্ঞদত্থূ</span>তি একংসেন, ‘‘করোন্তো’’তি ইমিনা পাঠসেসং দস্সেতি। এৰম্পি করোন্তো অঞ্ঞতিত্থিযপুব্বোতি যোজনা। ‘‘সম্পাদকো’’তি ইমিনা <span class="bld">অনারাধকো</span>তি এত্থ আরাধসদ্দস্স সাধনত্থং দস্সেতি, তোসনত্থাদযো নিৰত্তেতি।</p>
<p class="bodytext">অজ্ঝাচারত্থিকা ৰিসন্তি পৰিসন্তি এত্থাতি <span class="bld">ৰেসিযা,</span> সোভণরূপসঙ্খাতং ৰেসং ধারেতীতি ৰা <span class="bld">ৰেসিযা</span>। তেন ৰুত্তং ‘‘সুলভজ্ঝাচারা’’তিআদি। আমিসোযেৰ কিঞ্জক্খো অপ্পমত্তকট্ঠেনাতি <span class="bld">আমিসকিঞ্জক্খো,</span> ৰিসেসনপরপদো। অথ ৰা আমিসো চ ততো অঞ্ঞো কিঞ্জক্খো চ <span class="bld">আমিসকিঞ্জক্খং,</span> তস্স সম্পদানং <span class="bld">আমিসকিঞ্জক্খসম্পদানং। কিঞ্জক্খ</span>সদ্দো কেসরস্সেৰ মুখ্যতো ৰাচকো, অপ্পমত্তকস্স পন রূল়্হীৰসেন। <span class="bld">ৰিধৰা</span>তি এত্থ ধৰসদ্দো পতিনোযেৰ ৰাচকো, ন রুক্খৰিসেসস্সাতি দস্সেন্তো আহ ‘‘মতপতিকা ৰা’’তিআদি। ইমেহি পদেহি মতৰসেন ৰা পৰুত্থৰসেন ৰা ৰিগতো ধৰো এতাসং, ধৰেন ৰা ৰিগতাতি <span class="bld">ৰিধৰা</span>তি ৰচনত্থং দস্সেতি। <span class="bld">তা</span>তি ৰিধৰা। যোব্বনপত্তত্তা ৰা যোব্বনাতীতত্তা ৰা থুল্লা মহন্তা কুমারিকাতি <span class="bld">থুল্লকুমারিকা</span>তি দস্সেন্তো আহ ‘‘যোব্বনপত্তা’’তিআদি। <span class="bld">পণ্ডকা</span>তি এত্থ আসিত্তপণ্ডকাদীসু পঞ্চসু পণ্ডকেসু নপুংসকপণ্ডকোৰাধিপ্পেতোতি আহ ‘‘নপুংসকা’’তি। <span class="bld">সমানপব্বজ্জা</span>তি ভিক্খূহি সমানপব্বজ্জা। <span class="bld">ততো</span>তি ৰিস্সাসতো।</p>
<p class="bodytext"><span class="bld">তত্থা</span>তি ৰেসিযাদীসু। <span class="bld">তাস</span>ন্তি ৰেসিযানং। <span class="bld">সো</span>তি অঞ্ঞতিত্থিযপুব্বো। <span class="bld">সব্বত্থা</span>তি সব্বেসু =০৪ ৰিধৰাদীসু। গন্তব্বতং দস্সেন্তো আহ ‘‘সচে পনা’’তিআদি। <span class="bld">তথা</span>তি যথা গন্তব্বত্তং ৰুত্তং, তথা।</p>
<p class="bodytext"><span class="bld">উচ্চাৰচানী</span>তি এত্থ উদ্ধং চযতি ৰড্ঢতীতি <span class="bld">উচ্চং,</span> চযতো অৰগতো ৰিযোগোতি <span class="bld">অৰচং</span>। উচ্চঞ্চ অৰচঞ্চ <span class="bld">উচ্চাৰচানী</span>তি ৰচনত্থেন মহন্তখুদ্দকত্থোতি আহ ‘‘মহন্তখুদ্দকানী’’তি। ‘‘কম্মানী’’তি ইমিনা ‘‘করণীযানী’’তিপদস্স সরূপং দস্সেতি। তংদস্সনেন চ কত্তব্বানীতি <span class="bld">করণীযানী</span>তি ৰচনত্থো কাতব্বো। <span class="bld">তত্থা</span>তি মহন্তখুদ্দকেসু কম্মেসু <a name="M0.0235"></a>। <span class="bld">তত্থ ন দক্খো</span>তি এত্থ তসদ্দস্স ৰিসযং দস্সেতুং ৰুত্তং ‘‘তেসু তেসু নৰকম্মেসূ’’তি। ‘‘উট্ঠানৰীরিযসম্পন্নো’’তি ইমিনা নত্থি অলসো কোসজ্জং এতস্সাতি <span class="bld">অনলসো</span>তি ৰচনত্থং দস্সেতি। <span class="bld">তত্রা</span>তি এত্থ ত্রপচ্চযো সত্তম্যত্থে ৰিচ্ছাজোতকোতি আহ ‘‘তেসু তেসূ’’তি। ‘‘ঠানুপ্পত্তিকায ৰীমংসাযা’’তি ৰুত্তৰচনস্সত্থং দস্সেন্তো আহ ‘‘ইদমেৰ’’ন্তিআদি। ‘‘তস্মিংযেৰ খণে উপ্পন্নপঞ্ঞাযা’’তি ইমিনা ‘‘ঠানুপ্পত্তিকাযা’’তি এত্থ <span class="bld">ঠান</span>সদ্দো তঙ্খণত্থোতি দস্সেতি। <span class="bld">অলং কাতু</span>ন্তি এত্থ <span class="bld">অলং</span>সদ্দো ভূসনৰারণপরিযত্তসঙ্খাতেসু তীসু অত্থেসু পরিযত্তত্থোতি আহ ‘‘কাতুং সমত্থো’’তি।</p>
<p class="bodytext"><span class="bld">তিব্বচ্ছন্দো</span>তি তিখিণছন্দো। ‘‘বলৰচ্ছন্দো’’তি ইমিনা অধিপ্পাযত্থং দস্সেতি। <span class="bld">লোকিযসমাধিভাৰনাযা</span>তি লোকিযায অট্ঠসমাপত্তিসঙ্খাতায সমাধিভাৰনায।</p>
<p class="bodytext"><span class="bld">ইধাগতো</span>তি ইমস্মিং সাসনে আগতো। <span class="bld">তিত্থাযতনসামিকস্সা</span>তি তরন্তি উপ্লৰন্তি সত্তা উম্মুজ্জনিমুজ্জং করোন্তি এত্থাতি <span class="bld">তিত্থং,</span> দ্বাসট্ঠি দিট্ঠিযো। তমেৰ আযতনং দিট্ঠিগতিকানন্তি <span class="bld">তিত্থাযতনং</span>। অথ ৰা তিত্থমেতেসমত্থীতি <span class="bld">তিত্থিনো,</span> তেসমাযতনং তিত্থাযতনং, তস্স সামিকো তিত্থাযতনসামিকো, তস্স। <span class="bld">তস্স দিট্ঠিযা</span>তি এত্থ <span class="bld">দিট্ঠি</span>সদ্দো লদ্ধিপরিযাযোতি আহ ‘‘তস্স সন্তকায লদ্ধিযা’’তি। কস্মা সা লদ্ধি ‘‘খন্তী’’তি চ ‘‘রুচী’’তি চ ‘‘আদাযো’’তি চ ৰুচ্চতীতি আহ ‘‘ইদানী’’তিআদি। সাযেৰ লদ্ধি খমতি চেৰ রুচ্চতি চ গহিতা চাতি যোজনা। <span class="bld">তস্স তিত্থকরস্সা</span>তি কত্বত্থে সামিৰচনং। <span class="bld">তস্সা</span>তি তিত্থাযতনসামিকস্স। <span class="bld">ভঞ্ঞমানাযা</span>তি ভণিযমানায। <span class="bld">অনভিরদ্ধো</span>তি এত্থ অনভিরাধিতো অপরিতোসিতচিত্তোতি অত্থং দস্সেন্তো আহ ‘‘অপরিপুণ্ণসঙ্কপ্পো, নো পগ্গহিতচিত্তো’’তি। <span class="bld">যদিদ</span>ন্তি যং ইদং ‘‘অনত্তমনত্ত’’ন্তি ৰা ‘‘অত্তমনত্ত’’ন্তি ৰা সম্বন্ধো। ইমিনা ‘‘ইদ’’ন্তিপদস্স অনিযমং দস্সেতি। <span class="bld">ইমে</span>তি ভিক্খূ। যঞ্চ অনত্তমনত্তন্তি যোজনা। <span class="bld">তস্সেৰা</span>তি অঞ্ঞতিত্থিযপুব্বস্স <a name="M0.0236"></a> এৰ অনত্তমনত্তন্তি সম্বন্ধো। <span class="bld">ইদ</span>ন্তি দ্বে অত্তমনত্তানি, দ্বে অনত্তমনত্তানীতি চতুব্বিধং ইদং ধম্মজাতং। <span class="bld">সঙ্ঘাটনীয</span>ন্তি সঙ্ঘটিতব্বং, সন্নিচযং কাতব্বন্তি অত্থো। ‘‘অনারাধকে’’তিআদিনা <span class="bld">অনারাধনীযস্মি</span>ন্তি =০৫ এত্থ ন আরাধেতি ৰত্তং অনেন কম্মেনাতি <span class="bld">অনারাধনীয</span>ন্তি ৰচনত্থং দস্সেতি। <span class="bld">ইদ</span>ন্তি চতুব্বিধং। <span class="bld">লিঙ্গ</span>ন্তি কারণং। <span class="bld">লক্খণ</span>ন্তি চিহনং। <span class="bld">ইতো</span>তি অট্ঠঙ্গতো নীহটেনাতি সম্বন্ধো। <span class="bld">ৰুত্তৰিপল্লাসেনা</span>তি কণ্হপক্খে ৰুত্তৰিপরীতেন।</p>
<p class="bodytext">সুক্কপক্খে অট্ঠঙ্গানি সমোধানেত্বা দস্সেন্তো আহ ‘‘নাতিকালেন গামপৰেসনং নাতিদিৰা পটিক্কমন’’ন্তিআদি। কণ্হপক্খেপি ইমিনা নযেন অট্ঠঙ্গানি সমোধানেতব্বানি। ‘‘পরিতোসকো’’তি ইমিনা <span class="bld">আরাধক</span>সদ্দস্স তোসনত্থং দস্সেতি। হেট্ঠা পন ‘‘সম্পাদকো’’তি ৰুত্তত্তা সাধনত্থং দস্সেতীতি দট্ঠব্বং।</p>
<p class="bodytext"><span class="bld">উপসম্পদমাল়কেপী</span>তি উপসম্পাদট্ঠানে এককূটযুত্তে অনেককোণে পতিস্সযৰিসেসেপি। সো হি এককূটং কত্বা অনেকেহি কোণেহি মলীযতি ৰিভূসীযতীতি <span class="bld">মাল়ো</span>তি ৰুচ্চতি। ‘‘চত্তারো মাসে পরিৰসিতব্ব’’ন্তিৰচনং অসদিসূপমায পাকটং করোন্তো ‘‘যথা পনা’’তিআদিমাহ। <span class="bld">হী</span>তি সচ্চং। <span class="bld">অস্সা</span>তি অঞ্ঞতিত্থিযপুব্বস্স। পরিৰসন্তো অঞ্ঞতিত্থিযপুব্বোতি সম্বন্ধো। <span class="bld">অন্তরা</span>তি চতুমাসস্স অব্ভন্তরে। <span class="bld">কুপ্পনসভাৰো</span>তি নস্সনসভাৰো। <span class="bld">পরিগ্গণ্হাতী</span>তি পরিচ্ছিন্দিত্বা গণ্হাতি। <span class="bld">নামরূপং ৰৰত্থপেতী</span>তি ‘‘ইদং নামং, ইদং রূপ’’ন্তি ৰৰত্থপেতি। <span class="bld">লক্খণ</span>ন্তি নমনরুপ্পনলক্খণং, অনিচ্চাদিলক্খণং ৰা। সোতাপত্তিমগ্গস্স দিট্ঠিৰিচিকিচ্ছাপহানং সন্ধায ৰুত্তং ‘‘সমূহতানি…পে॰… সল্ল’’ন্তি। <span class="bld">অব্বুল়্হ</span>ন্তি আৰহিযিত্থাতি অব্বুল়্হং, উদ্ধং ৰহিযিত্থাতি অত্থো। আত্যূপসগ্গো হি উদ্ধঙ্গমত্থো। <span class="bld">তংদিৰসমেৰা</span>তি তস্মিং সোতাপত্তিমগ্গস্স পটিলভনদিৰসেযেৰ। ভুম্মত্থে চেতং উপযোগৰচনং। <span class="bld">তদহেৰা</span>তি তস্মিং সোতাপন্নভৰনঅহনি এৰ।</p>
<p class="bodytext"><span class="bld">তস্সা</span>তি অঞ্ঞতিত্থিযপুব্বস্স। পাল়িযং পত্তস্স অনাগতত্তা ৰুত্তং ‘‘পত্তম্পি তথেৰা’’তি। যথা উপজ্ঝাযমূলকং চীৰরং পরিযেসিতব্বং, পত্তম্পি তথেৰাতি <a name="M0.0237"></a> অত্থো। <span class="bld">ইদ</span>ন্তি পত্তচীৰরং। <span class="bld">ইমস্সা</span>তি অঞ্ঞতিত্থিযপুব্বস্স। <span class="bld">অঞ্ঞে</span>তি উপজ্ঝাযতো অপরে। <span class="bld">তেহিপী</span>তি অঞ্ঞেহিপি। <span class="bld">ৰিলোমা</span>তি পটিলোমা। <span class="bld">আযত্ত</span>ন্তি অধীনং। <span class="bld">আযত্তজীৰিকত্তা</span>তি অঞ্ঞতিত্থিযপুব্বস্স উপজ্ঝাযেন আযত্তজীৰিকত্তা। <span class="bld">তস্সা</span>তি উপজ্ঝাযস্স। <span class="bld">ৰচনকরো</span>তি ৰচনং করো। ৰাক্যেপি সমাসেপি ৰচনসদ্দস্স ‘‘তস্সা’’তি পদমেৰ অপেক্খত্তা ‘‘ৰচনকরো’’তি সমাসো হোতি। এসেৰ নযো ‘‘উপজ্ঝাযেন আযত্তজীৰকত্তা’’তি এত্থাপি। <span class="bld">তেনা</span>তি ৰচনকরহেতুনা।</p>
<p class="bodytext"><span class="bld">অগ্গিপরিচরণকা</span>তি =০৬ অগ্গিপূজকা। ইমিনা অগ্গিং পরিচরন্তীতি <span class="bld">অগ্গিকা</span>তি ৰচনত্থং দস্সেতি। <span class="bld">তাপসা</span>তি জটাধরা। তে হি যস্মা জটা চ তপো চ এতেসমত্থি, তস্মা ‘‘জটিলা’’তি চ ‘‘তাপসা’’তি চ ৰুচ্চন্তি। <span class="bld">এতে</span>তি জটিলকা। ‘‘কিরিযং ন পটিবাহন্তী’’তি ৰুত্তৰচনস্স অত্থং দস্সেন্তো আহ ‘‘অত্থি কম্মং, অত্থি কম্মৰিপাকো’’তি। <span class="bld">এতদেৰ পব্বজ্জ</span>ন্তি এতং এৰ তাপসপব্বজ্জং। <span class="bld">এতেস</span>ন্তি জটিলানং। <span class="bld">সাসনে</span>তি বুদ্ধস্স সাসনে। <span class="bld">তেস</span>ন্তি ঞাতীনং, ইমং পরিহারন্তি সম্বন্ধো। <span class="bld">তে</span>তি ঞাতযো। <span class="bld">হী</span>তি সচ্চং, যস্মা ৰা। <span class="bld">ঞাতিসেট্ঠস্সা</span>তি ঞাতিযেৰ সেট্ঠো, ঞাতীনং ৰাতি ঞাতিসেট্ঠো, তস্স, বুদ্ধস্সাতি সম্বন্ধো।</p>
<p class="subhead">২৬. পঞ্চাবাধৰত্থুকথা</p>
<p class="bodytext"><a name="para88"></a><span class="paranum">৮৮</span>. <span class="bld">মগধেসূ</span>তি এত্থ বহুৰচনপদেন ৰুত্তত্তা জনপদস্স নামন্তি আহ ‘‘মগধনামকে জনপদে’’তি। <span class="bld">অমনুস্সানঞ্চা</span>তি মনুস্সেহি অঞ্ঞসত্তানঞ্চ। উস্সন্নসদ্দো চ উস্সদসদ্দো চ ৰুড্ঢিপ্পত্তপরিযাযোতি আহ ‘‘উস্সন্না ৰুড্ঢিপ্পত্তা’’তি। ‘‘ফাতিপ্পত্তা’’তি ইমিনা তমেৰত্থং দস্সেতি। <span class="bld">তেহী</span>তি কুট্ঠাদীহি পঞ্চহি আবাধেহি।</p>
<p class="bodytext"><span class="bld">তত্থা</span>তি কুট্ঠাদীসু পঞ্চসু আবাধেসু। আবাধিকং আভুসো বাধতি পীল়েতীতি <span class="bld">আবাধো,</span> অঙ্গপচ্চঙ্গং কুটতি ছিন্দতীতি <span class="bld">কুট্ঠং</span>। ‘‘রত্তকুট্ঠং ৰা’’তিআদীসু ৰাসদ্দেন সেতকুট্ঠাদীনিপি সঙ্গণ্হাতি। <span class="bld">কীটিভ দদ্দু খজ্জু আদিপ্পভেদম্পী</span>তি কীটিভো চ দদ্দু চ খজ্জু চ কীটিভদদ্দুখজ্জুযো <a name="M0.0238"></a>, তা আদযো যেসং কুট্ঠানন্তি কীটিভদদ্দুখজ্জুআদযো, তেসং পভেদো কীটিভদদ্দু খজ্জুআদিপ্পভেদো, তম্পি। তত্থ <span class="bld">কীটিভো</span>তি কীট ইভোতি পদৰিভাগো কাতব্বো। তত্থ <span class="bld">কীটো</span>তি কিমি। ইমিনা কীটকুলাৰকং ‘‘কীটো’’তি গহেতব্বং, কীটো ৰিযাতি <span class="bld">কীটো,</span> কুট্ঠৰিসেসো। <span class="bld">ইভো</span>তি গজো। ইমিনা গজস্স সবলং ‘‘ইভো’’তি গহেতব্বং। ইভো ৰিযাতি <span class="bld">ইভো,</span> কুট্ঠৰিসেসো। কীটোযেৰ ইভো <span class="bld">কীটিভো,</span> কুট্ঠাবাধৰিসেসো, যং লোকে <span class="bld">‘‘কুট্টাবাধ ৰিসেসো’’</span>ইতি ৰোহরন্তি। <span class="bld">দদ্দূ</span>তি কচ্ছু। সা হি সরীরং দংসতি ৰিদংসতি, হিংসতীতি ৰা <span class="bld">দদ্দু</span>তি ৰুচ্চতি। একস্স দকারস্স রকারং কত্বা ‘‘দদ্দু’’তিপি পাঠো। যং লোকে <span class="bld">‘‘প্ৰে?’’</span>ইতি ৰোহরন্তি। <span class="bld">খজ্জূ</span>তি কণ্ডুৰনং। তঞ্হি সরীরং খজ্জতি ব্যথতি খদতি, হিংসতীতি ৰা খজ্জূতি ৰুচ্চতি। যং লোকে <span class="bld">‘‘খজ্জ’’</span>ইতি ৰোহরন্তি। ‘‘কচ্ছূ’’তিপি পাঠো, সো অপাঠো দদ্দুসদ্দেন তস্স গহিতত্তা। <span class="bld">ত</span>ন্তি কুট্ঠং। <span class="bld">পকতিপটিচ্ছন্নট্ঠানে</span>তি পকতিযা পটিচ্ছন্নট্ঠানে, যথানিৰত্থপারুতট্ঠানেতি অত্থো। ইমিনা ৰিসেসতো পটিচ্ছন্নং নিৰত্তেতি। অৰড্ঢনকপক্খে ঠিতং সচে হোতীতি যোজনা। <span class="bld">পকতিৰণ্ণে</span>তি =০৭ পকতিছৰিযং। যথা অৰণা ছৰি হোতি, তথাতি অত্থো। ইদং ৰণৰত্থুং সন্ধায ন ৰুত্তং।</p>
<p class="bodytext"><span class="bld">মেদগণ্ডো</span>তি মেদো অস্মিং অত্থীতি <span class="bld">মেদো,</span> গণ্ডতি ফোটো ভৰতীতি <span class="bld">গণ্ডো,</span> মেদোযেৰ গণ্ডো মেদগণ্ডো। যং লোকে ‘‘মেদগণ্ডোইতি ৰোহরন্তি। <span class="bld">কোলট্ঠী</span>তি কোলং ৰুচ্চতি বদরফলং, তস্স অট্ঠি কোলট্ঠি। অৰড্ঢনকপক্খে ঠিতে সতীতি যোজনা। <span class="bld">সঞ্ছৰি</span>ন্তি সংৰিজ্জমানছৰিং, সঞ্জাতছৰিং ৰা। <span class="bld">উণ্ণিগণ্ডা</span>তি উদ্ধং নমন্তীতি উণ্ণিযো, তাযেৰ গণ্ডা উণ্ণিগণ্ডা। যে লোকে ‘‘উণ্ণিগণ্ডা’’ ইতি ৰোহরন্তি। <span class="bld">তত্থ তত্থা</span>তি তস্মিং তস্মিং সরীরপদেসে। <span class="bld">খীরপীল়কা</span>তি খীরং এত্থ অত্থীতি খীরা, তা এৰ পীল়কা খীরপীল়কা। যা লোকে ‘‘খীরপীল়কা’’ ইতি চ ইতি চ ৰোহরন্তি। <span class="bld">তাসূ</span>তি পীল়কাসু। খীরপীল়কা নাম গণ্ডা হোন্তীতি সম্বন্ধো। <span class="bld">খরপীল়কা</span>তি খরসভাৰা পীল়কা। খরসভাৰত্তা তেন সত্তা মরণম্পি গচ্ছন্তি, মরণমত্তম্পি দুক্খং। যা <a name="M0.0239"></a> লোকে ইতি ‘‘খীরপীল়কা’’ ৰোহরন্তি। পদুমকণ্ণিকা নাম গণ্ডা হোন্তীতি সম্বন্ধো। পদুমস্স কণ্ণিকা ৰিয <span class="bld">পদুমকণ্ণিকা</span>। যা লোকে <span class="bld">‘‘পদুমকণ্ণিকা’’</span>ইতি ৰোহরন্তি। সাসপবীজকা নাম গণ্ডাতি সম্বন্ধো। সাসপস্স বীজং পমাণমেতাসন্তি <span class="bld">সাসপবীজকা</span>। যা লোকে ‘‘সাসপবীজকা’’ ইতি ৰোহরন্তি। <span class="bld">তা সব্বা</span>তি সব্বা তা পীল়কা, গণ্ডজাতিযো ৰা। <span class="bld">তাসূ</span>তি পীল়কাসু, গণ্ডজাতীসু ৰা।</p>
<p class="bodytext"><span class="bld">পদুমপুণ্ডরীকপত্তৰণ্ণ</span>ন্তি <span class="bld">পদুমং</span> নাম রত্তং, <span class="bld">পুণ্ডরীকং</span> নাম সেতং, তেসং পুপ্ফপত্তস্স ৰণ্ণং ৰিয ৰণ্ণমেতস্সাতি পদুমপুণ্ডরীকপত্তৰণ্ণং, সঙ্খকুট্ঠং। যং লোকে ‘‘পদুমপুণ্ডরীকপত্তৰণ্ণং, সঙ্খকুট্ঠং’’ ইতি ৰোহরন্তি। <span class="bld">যেনা</span>তি কুট্ঠেন। গুন্নং সরীরং সবলং ৰিয মনুস্সানং সরীরং সবলং হোতীতি যোজনা। <span class="bld">তস্মি</span>ন্তি কিলাসে। <span class="bld">সোসব্যাধী</span>তি খযরোগো। সো হি যস্মা মংসলোহিতাদীনি সোসাপেতি, তস্মা <span class="bld">সোসো</span>তি ৰুচ্চতি। যং লোকে ‘‘সাংস’’ ইতি চ ‘‘সোসব্যাধি’’ ইতি চ ৰোহরন্তি। <span class="bld">তস্মি</span>ন্তি সোসব্যাধিম্হি। <span class="bld">অপমারো</span>তি অপস্মারো। সো হি সারতো অপগতত্তা ‘‘অপমারো’’তি ৰুচ্চতি সকারস্স মকারং কত্বা। যং লোকে ‘‘অপমার’’ ইতি চ <span class="bld">‘‘অরূ?’’</span>ইতি চ ৰোহরন্তি। <span class="bld">তত্থা</span>তি দ্বীসু উম্মাদেসু। আধারে চেতং ভুম্মৰচনং। দুত্তিকিচ্ছো হোতীতি সম্বন্ধো।</p>
<p class="subhead">২৭. রাজভটৰত্থুকথা</p>
<p class="bodytext"><a name="para90"></a><span class="paranum">৯০</span>. <span class="bld">উচ্চিনথা</span>তি এত্থ চিধাতুযা ৰড্ঢনত্থং দস্সেন্তো আহ ‘‘ৰড্ঢেথা’’তি। <span class="bld">সোতাপন্নত্তা</span>তি বিম্বিসাররঞ্ঞো =০৮ সোতাপন্নভাৰতো। <span class="bld">ঘাতেথা</span>তি জীৰিতা ৰোরোপেথ। <span class="bld">হনথা</span>তি পহরথ। <span class="bld">ততো</span>তি উপজ্ঝাযতো। আচরিযো সেট্ঠোতি সম্বন্ধো। <span class="bld">ততো</span>তি আচরিযতো। <span class="bld">ইদ</span>ন্তি ৰচনং, আগতন্তি সম্বন্ধো। আহংসু ৰোহারিকা মহামত্তা মুসাৰাদেনাতি যোজনা। <span class="bld">অমচ্চো</span>তি সব্বরাজকিচ্চেসু অমা সহ রঞ্ঞা ভৰতীতি অমচ্চো। <span class="bld">অমা</span>সদ্দো সহত্থে নিপাতো। ‘‘অমা’’তি নিপাততো ভৰত্থে অচ্চপচ্চযো <a name="M0.0240"></a> (মোগ্গল্লানে ৪.২৩ সুত্তে)। <span class="bld">মহামত্তো</span>তি মহন্তো মত্তা ইস্সরিযা এতস্সাতি মহামত্তো। <span class="bld">মত্তা</span>সদ্দো হেত্থ ইস্সরিযৰাচকো। <span class="bld">সেৰকো</span>তি রাজানং সেৰতি ভজতীতি সেৰকো। <span class="bld">ভত্তৰেতনভটো</span>তি ভত্তৰেতনানমত্থায ভটো। <span class="bld">তস্সা</span>তি রাজভটস্স। <span class="bld">পুত্তনত্তভাতুকাদযো</span>তিআদিসদ্দেন ভাগিনেয্যাদযো সঙ্গণ্হাতি। <span class="bld">যো পনা</span>তি রাজভটো পন। <span class="bld">নিয্যাতেতী</span>তি অপ্পেতি। <span class="bld">তং ঠান</span>ন্তি তং রাজভটট্ঠানং। <span class="bld">যেন ৰা</span>তি কম্মকারেন ৰা। <span class="bld">যংকম্মকারণা</span>তি যস্স কম্মস্স কারণা। <span class="bld">যো ৰা</span>তি রাজভটো ৰা। <span class="bld">পব্বজস্সূ</span>তি পব্বাজেহি।</p>
<p class="subhead">২৮. চোরৰত্থুকথা</p>
<p class="bodytext"><a name="para91"></a><span class="paranum">৯১</span>. <span class="bld">দিট্ঠপুব্বো</span>তি অঙ্গুলিমালো পুব্বে দিট্ঠো। <span class="bld">অয</span>ন্তি চোরো। <span class="bld">সো</span>তি অঙ্গুলিমালো। অঞ্ঞেসং সন্তিকা ৰচনং সুণন্তীতি যোজনা। <span class="bld">তে</span>তি মনুস্সা। <span class="bld">উব্বিজ্জন্তিপী</span>তি কাযেন উব্বিজ্জন্তিপি। <span class="bld">উত্তসন্তিপী</span>তি চিত্তেন উত্তসন্তিপি। অঙ্গুলিমালো ভিক্খূহি ন পব্বাজিতো, ননু ভগৰতা পন সযং পব্বাজিতো, অথ কস্মা ‘‘ন ভিক্খৰে’’তি ৰুত্তন্তি আহ ‘‘ভগৰা সযং ধম্মস্সামী’’তি। <span class="bld">ধম্মস্সামী</span>তি চ ধম্মস্স ইস্সরো, ধম্মেন ৰা দেৰমনুস্সানং ইস্সরো, অধিপতীতি অত্থো। ভিক্খূনং অকরণত্থায ভিক্খূনং সিক্খাপদন্তি যোজনা। <span class="bld">তত্থা</span>তি ‘‘ন ভিক্খৰে’’তিআদিৰচনে। ‘‘ধজং বন্ধিত্বা’’তিআদিনা ধজস্স বন্ধনং ধজবন্ধো, ধজবন্ধো ৰিযাতি <span class="bld">ধজবন্ধো,</span> ধজবন্ধো হুত্বা চরতীতি <span class="bld">ধজবন্ধো</span>তি ৰচনত্থং দস্সেতি। <span class="bld">তস্মা</span>তি যস্মা ধজবন্ধো, তস্মা। <span class="bld">যো</span>তি চোরো। <span class="bld">পন্থদুহনং ৰা</span>তি পন্থে দুহনং ৰা। <span class="bld">পঞ্ঞাযতি চা</span>তি এত্থ চসদ্দো ৰাক্যসম্পিণ্ডনত্থো। ন কেৰলঞ্হি ৰিচরতিযেৰ, অথ খো পঞ্ঞাযতি চাতি অত্থো। <span class="bld">ইদ</span>ন্তি চোরকম্মং। <span class="bld">রজ্জ</span>ন্তি রাজভাৰং। <span class="bld">সো</span>তি রাজপুত্তো। <span class="bld">হী</span>তি সচ্চং, যস্মা ৰা। <span class="bld">তস্মি</span>ন্তি রাজপুত্তে। <span class="bld">পুব্বে</span>তি পুব্বকালে। <span class="bld">ত</span>ন্তি চোরং। <span class="bld">এৰ</span>ন্তি ইমিনাকারেন, জানন্তি চেতি যোজনা। <span class="bld">অদিস্সমানা</span>তি অত্তানং অপঞ্ঞাযমানা। ইদং সন্ধিচ্ছেদাদিচোরে <a name="M0.0241"></a> সন্ধায ৰুত্তং, ন অম্বলবুজাদিচোরে। <span class="bld">পচ্ছাপী</span>তি থেয্যকরণতো পচ্ছাপি। <span class="bld">তেপী</span>তি চোরেপি।</p>
<p class="bodytext"><a name="para92"></a><span class="paranum">৯২</span>. <span class="bld">ভযেনা</span>তি ভযতো। <span class="bld">এতে পনা</span>তি ভিক্খূ পন। <span class="bld">লদ্ধাভযত্তা</span>তি রাজতো লদ্ধো অভযো ইমেহীতি লদ্ধাভযা, তেসং ভাৰো লদ্ধাভযত্তং, তস্মা। <span class="bld">কারভেদকো</span>তি এত্থ <span class="bld">কার</span>সদ্দো রুক্খৰিসেসে =০৯ চ সক্কারে চ বন্ধনালযে চ পৰত্ততি, ইধ পন বন্ধনালযেতি দস্সেন্তো আহ ‘‘কারং ৰুচ্চতি বন্ধনাগার’’ন্তি। বন্ধনাগারঞ্হি করোন্তি তং পৰেসিতে জনে হিংসন্তি এত্থাতি ‘‘কারা’’তি ৰুচ্চতি। <span class="bld">ইধা</span>তি ‘‘কারভেদকো’’তিপদে। দীপবন্ধনং ৰা হোতূতি যোজনা। ইমেহি পদেহি ন কেৰলং বন্ধনাগারংযেৰ কারা নাম হোতি, অথ খো অন্দুবন্ধনাদীনিপি কারাযেৰ নামাতি দস্সেতি। <span class="bld">যো</span>তি চোরো। <span class="bld">এতেসূ</span>তি বন্ধনেসু। <span class="bld">মুঞ্চিত্বা ৰা</span>তি রজ্জুবন্ধনং নিব্বেঠেত্বা ৰা। ইমেহি পদেহি ন কেৰলং কারায ভিন্দনতো এৰ কারভেদকো নাম হোতি, অথ খো ছিন্দনমুঞ্চনৰিৰরণেহিপি কারভেদকোযেৰ নামাতি দস্সেতি। <span class="bld">দীপন্তর</span>ন্তি বন্ধনদীপতো অন্তরং অঞ্ঞং দীপন্তি অত্থো। চক্কৰাল়বন্ধনং ভিন্দিত্বা চক্কৰাল়ন্তরং গতো অট্ঠকথাযং ন ৰুত্তো। <span class="bld">সো</span>তি নচোরকো। <span class="bld">গামনিগমপট্টনাদীনী</span>তি এত্থ <span class="bld">পট্টন</span>ন্তি নাৰাপট্টনং, সকটপট্টনঞ্চ। <span class="bld">কেণিযা</span>তি রঞ্ঞো দাতব্বআযেন। <span class="bld">ত</span>ন্তি কেণিং। <span class="bld">নিধান</span>ন্তি নিক্খণিত্বা ঠপিতং ধনং। <span class="bld">উপসংহরিত্বা</span>তি রাজাদীনং সন্তিকং হরিত্বা। <span class="bld">ত</span>ন্তি কসিকম্মাদীহি সম্পাদেত্বা জীৰন্তং। <span class="bld">তত্থেৰা</span>তি বন্ধাপিতট্ঠানেযেৰ।</p>
<p class="bodytext"><a name="para93"></a><span class="paranum">৯৩</span>. <span class="bld">যত্থা</span>তি যস্মিং ঠানে। যো কোচি পলাতোতি সম্বন্ধো। নন্তি যং কিঞ্চি জনং, লিখাপেতীতি যোজনা। <span class="bld">পণ্ণে ৰা</span>তি কুসে ৰা। <span class="bld">অস্সা</span>তি জনস্স। <span class="bld">দণ্ড</span>ন্তি ধনদণ্ডং। <span class="bld">লিখিতকো</span>তি লিখিতব্বোতি লিখিতো, সোযেৰ লিখিতকো।</p>
<p class="bodytext"><a name="para94"></a><span class="paranum">৯৪</span>. যো পন কসাহি হঞ্ঞতীতি সম্বন্ধো। ইমিনা অঞ্ঞেহি কসাহি হঞ্ঞতীতি <span class="bld">কসাহতো</span>তি ৰচনত্থং দস্সেতি। ‘‘অযমেৰ তে দণ্ডো হোতূ’’তি ইমিনা কতং দণ্ডকম্মং ইমস্সাতি <span class="bld">কতদণ্ডকম্মো</span>তি ৰচনত্থং দস্সেতি। <span class="bld">অল্লৰণো</span>তি তিন্তৰণো। <span class="bld">ঘাতেত্বা</span>তি হনিত্বা <a name="M0.0242"></a> পহরিত্বাতি অত্থো। <span class="bld">গণ্ডিগণ্ডিযো</span>তি ফোটফোটা। <span class="bld">সন্নিসিন্নাসূ</span>তি গণ্ডীসু পকতিসরীরেন সমং নিসিন্নাসু।</p>
<p class="bodytext"><a name="para95"></a><span class="paranum">৯৫</span>. কতদণ্ডকম্মভাৰো তাৰ পুরিমনযেনেৰ ৰেদিতব্বো হোতু, কথং পন লক্খণাহতভাৰো ৰেদিতব্বোতি আহ ‘‘যস্স পনা’’তিআদি। তত্থ <span class="bld">তত্তেনা</span>তি তাপেন। <span class="bld">লক্খণ</span>ন্তি সঞ্ঞাণং। <span class="bld">সো</span>তি জনো। <span class="bld">ভুজিস্সো</span>তি ভুজো এতস্সত্থীতি ভুজিস্সো (ম॰ নি॰ টী॰ ২.৪২৬)। পরেহি অপালিতো চ অনজ্ঝোহরাপিতো চ হুত্বা সযমেৰ অত্তানং পালনেন চ ভোজনং অজ্ঝোহরণেন চ সমন্নাগতোতি ৰুত্তং হোতি। <span class="bld">অস্সা</span>তি লক্খণাহতস্স। <span class="bld">ৰণা</span>তি অরূনি। তানি হি যস্মা ৰণন্তি গত্তানি ৰিচুণ্ণানি করোন্তি, তস্মা ৰণাতি ৰুচ্চন্তি। <span class="bld">রূল়্হা</span>তি তরুণমংসেন রুহা। তিমণ্ডলৰত্থস্স লক্খণাহতস্স জনস্সাতি সম্বন্ধো।</p>
<p class="subhead">৩৩. ইণাযিকৰত্থুকথা</p>
<p class="bodytext"><a name="para96"></a><span class="paranum">৯৬</span>. <span class="bld">ইণাযিকো</span> <a name="V1.0210"></a> <span class="bld">নামা</span>তি এত্থ <span class="bld">ইণ</span>ন্তি উদ্ধারো। সো হি যস্মা এতি ৰুদ্ধিং গচ্ছতি, তস্মা ইণন্তি ৰুচ্চতি। তং গণ্হাতি, ধারেতীতি ৰা ইণাযিকো। <span class="bld">যং ৰা</span>তি জনং ৰা আঠপেত্বাতি সম্বন্ধো। <span class="bld">আঠপেত্বা</span>তি চ পেসনত্থায ধনসামিকস্স সন্তিকে ঠপেত্বাতি অত্থো। <span class="bld">আ</span>কারো হি পেসনত্থৰাচকো। <span class="bld">সোপী</span>তি পিসদ্দো পুরিমজনে অপেক্খতি। ‘‘ধারেতী’’তি ইমিনা আযিকপচ্চযো ধারণত্থে হোতীতি দস্সেতি। <span class="bld">অঞ্ঞে</span>তি মাতাপিতূহি অঞ্ঞে। <span class="bld">হী</span>তি সচ্চং, যস্মা ৰা। <span class="bld">তে</span>তি অঞ্ঞে ঞাতকা, তং আঠপেতুং যস্মা ন ইস্সরা, তস্মা ন ইণাযিকোতি যোজনা। <span class="bld">ইতর</span>ন্তি নইণাযিকতো অঞ্ঞং। <span class="bld">অস্সা</span>তি জনস্স। <span class="bld">ন</span>ন্তি তং জনং। <span class="bld">তেসূ</span>তি ঞাতিসালোহিতাদীসু। <span class="bld">তথারূপস্সা</span>তি অত্তনো ঞাতিসালোহিতস্সাতি অত্থো। আরোচেতব্বাকারং দস্সেন্তো আহ ‘‘সহেতুকো’’তিআদি। তত্থ <span class="bld">সহেতুকো</span>তি ভব্বো। <span class="bld">সো</span>তি উপট্ঠাকো <a name="M0.0243"></a>। <span class="bld">পটিপজ্জতী</span>তি পটিদদাতি। <span class="bld">এত</span>ন্তি কপ্পিযভণ্ডং। <span class="bld">অজানিত্বা</span>তি ইণাযিকভাৰমজানিত্বা। <span class="bld">পস্সন্তেনা</span>তি ইণাযিকং পস্সন্তেন। ‘‘অপস্সন্তস্স গীৰা ন হোতী’’তি ইমিনা পস্সিত্বা অদস্সেন্তস্স গীৰা হোতীতি দস্সেতি।</p>
<p class="bodytext"><span class="bld">পুচ্ছিযমানোপী</span>তি ‘‘কিং ত্বং ইণাযিকোসী’’তি পুচ্ছিযমানোপি। <span class="bld">ত</span>ন্তি ইণাযিকং। <span class="bld">তত্থা</span>তি অঞ্ঞস্মিং দেসে। <span class="bld">ত</span>ন্তি ইণসামিকং। <span class="bld">সো</span>তি ইণসামিকো। <span class="bld">অয</span>ন্তি ইণাযিকো। <span class="bld">অয</span>ন্তি ৰচনা। <span class="bld">তত্থা</span>তি ইণাযিকস্স পব্বাজনে। <span class="bld">সামীচী</span>তি অনুধম্মতা।</p>
<p class="bodytext"><span class="bld">ন</span>ন্তি ইণাযিকং। <span class="bld">সো</span>তি ইণসামিকো। <span class="bld">অস্সা</span>তি থেরস্স। গীৰা ন হোতীতি সম্বন্ধো। <span class="bld">অচ্ছতূ</span>তি আসতু উপৰেসতূতি অত্থো। <span class="bld">সো</span>তি ইণাযিকো। <span class="bld">ঈদিসো</span>তি সহেতুকো ৰত্তসম্পন্নোতি অত্থো। <span class="bld">অতিআরাধকো</span>তি ৰত্তাচারেন থেরস্স অতিতোসকো।</p>
<p class="subhead">৩৪. দাসৰত্থুকথা</p>
<p class="bodytext"><a name="para97"></a><span class="paranum">৯৭</span>. <span class="bld">দাসা</span>তি চেটকা। তে হি সামিকেহি দুক্খে ৰা দুট্ঠকম্মে ৰা অসীযন্তি খিপীযন্তীতি দাসাতি ৰুচ্চন্তি। <span class="bld">তত্থা</span>তি চতূসু দাসেসু। ‘‘ঘরদাসিযা পুত্তো’’তি ইমিনা অন্তোগেহে ঘরদাসিযা কুচ্ছিম্হি জাতো <span class="bld">অন্তোজাতো</span>তি ৰচনত্থং দস্সেতি। ধনং দত্বা কীতো <span class="bld">ধনক্কীতো</span>তি ৰচনত্থং দস্সেন্তো আহ ‘‘ধনক্কীতো নামা’’তিআদি। ধনেন কীতো ধনক্কীতোতি <a name="V1.0211"></a> ৰচনত্থোপি যুত্তোযেৰ। <span class="bld">দাসচারিত্ত</span>ন্তি দেসকালৰসেন দাসানং চারিত্তং। <span class="bld">তত্থ তত্থা</span>তি তস্মিং তস্মিং দেসে, কালে ৰা।</p>
<p class="bodytext"><span class="bld">করমরানীতো নামা</span>তি এত্থ <span class="bld">করমরো</span>তি ৰন্দি। সো হি সত্তূনং করেন হত্থেন মরিতব্বত্তা করমরোতি ৰুচ্চতি। করমরভাৰেন আনীতো করমরানীতো। তিরোরট্ঠা আহরন্তীতি সম্বন্ধো। <span class="bld">উপলাপেত্বা</span> <a name="M0.0244"></a> <span class="bld">ৰা</span>তি পলোভেত্বা ৰা। <span class="bld">ততো</span>তি কস্মাচি গামতো। মনুস্সা এৰ <span class="bld">মানুস্সকানি</span>। ইত্থিপুরিসানং সাধারণভাৰেন সামঞ্ঞভাৰতো নপুংসকলিঙ্গৰসেন ৰুত্তং। পিসদ্দেন ন কেৰলং ধনানিযেৰ আহরন্তি, অথ খো মানুস্সকানিপীতি সম্পিণ্ডেতি। <span class="bld">তত্থা</span>তি মানুস্সকেসু। এৰরূপো করমরানীতো দাসো ন পব্বাজেতব্বোতি যোজনা। <span class="bld">সব্বসাধারণেনা</span>তি বন্ধনাগারসোধনকালে সব্বেসং সাধারণেন।</p>
<p class="bodytext"><span class="bld">দাসব্য</span>ন্তি দাসস্স ভাৰো দাসব্যং, তং। তেন ৰুত্তং ‘‘দাসভাৰ’’ন্তি। ‘‘সযমেৰা’’তি ইমিনা <span class="bld">সামং</span>সদ্দো সযমত্থে নিপাতোতি দস্সেতি। <span class="bld">ভুজিস্সিত্থিযো</span>তি রঞ্ঞো ভুজিস্সিত্থিযো। <span class="bld">ৰণ্ণদাসীহী</span>তি নগরসোভিনীহি। তা হি ৰণ্ণসম্পন্নদাসিভাৰতো ৰণ্ণদাসীতি ৰুচ্চন্তি। <span class="bld">তাস</span>ন্তি ভুজিস্সিত্থীনং। <span class="bld">পণ্ণ</span>ন্তি দাসিপণ্ণং। <span class="bld">ভটিপুত্তকগণাদীন</span>ন্তি আদিসদ্দেন মল্লপুত্তগণাদযো সঙ্গণ্হাতি। ইমিনা বহুসামিকদাসং দস্সেতি। <span class="bld">তেহী</span>তি ভটিপুত্তকগণাদীহি। <span class="bld">অদিন্না ন পব্বাজেতব্বা</span>তি বহূসু সামিকেসু একেনপি অদিন্না ন পব্বাজেতব্বা। <span class="bld">তেপী</span>তি আরামিকদাসেপি। ইমস্মিং আরামিকদাসপব্বাজনে অট্ঠকথাৰাদং দস্সেন্তো আহ ‘‘মহাপচ্চরিয’’ন্তিআদি। ‘‘তক্ক’’ন্তি পদং ‘‘আসিত্তক’’ইতি পদে কম্মং। ‘‘সীসে’’তি পদং ‘‘আসিত্তক’’ইতি পদে আধারো। কেসুচি জনপদেসু দেসচারিত্তৰসেন সীসে তক্কস্স আসিঞ্চনং দাসানং ভুজিস্সকরণন্তি অধিপ্পাযো। ‘‘আরামিকং দেমা’’তি ৰচনং দাসানং ভুজিস্সৰচনন্তি ৰুত্তং হোতি। <span class="bld">যেন কেনচি ৰোহারেনা</span>তি ‘‘আরামিকং দেমা’’তি ৰা ‘‘আরামিকদাসং দেমা’’তি ৰা ‘‘কপ্পিযকারকং দেমা’’তি ৰা যেন কেনচি ৰোহারেন। দ্বীসু অট্ঠকথাৰাদেসু কুরুন্দিৰাদস্স পচ্ছা ৰুত্তত্তা সোযেৰ পমাণন্তি দট্ঠব্বং। <span class="bld">দুগ্গতমনুস্সা</span>তি দুক্খং গতমনুস্সা। <span class="bld">এতে</span>তি দুগ্গতমনুস্সে। <span class="bld">তং পব্বাজেতুং ন ৰট্টতী</span>তি মাতাপিতূনং দাসভাৰং উপগতকালে জাতং পুত্তং সন্ধায ৰুত্তং। অথ পন মাতাপিতরো দাসভাৰং উপগতা, ন পুত্তো, তং পব্বাজেতুং ৰট্টতি। ‘‘ভিক্খুস্সা’’তিপদং ‘‘ঞাতকা ৰা উপট্ঠাকা ৰা’’তিপদেসু সামিসম্বন্ধো, ‘‘দেন্তী’’তি পদে সম্পদানং। <span class="bld">অস্সা</span>তি <a name="M0.0245"></a> ভিক্খুস্স। <span class="bld">ইম</span>ন্তি দাসং। <span class="bld">অভিরমিস্সতী</span>তি ভিক্খুভাৰে অভিরমিস্সতি। <span class="bld">ৰিব্ভমিস্সতী</span>তি ৰিনিৰত্তেত্বা গিহিভাৰং ভমিস্সতি। ইতি ৰত্বা দেন্তীতি সম্বন্ধো। <span class="bld">নিস্সামিকদাসো</span>তি পরিগ্গাহকসামিকৰিরহিতো দাসো <a name="V1.0212"></a>। নিস্সামিকস্স দাসস্স রাজা সামী, তস্মা রঞ্ঞা অপরিগ্গহিতে অত্তনাৰ অত্তানং ভুজিস্সং কাতুং ৰট্টতি। পরিগ্গহিতে রাজানং কারাপেতুং ৰট্টতি। <span class="bld">অজানন্তো</span>তি অত্তনো দাসভাৰমজানন্তো।</p>
<p class="bodytext"><span class="bld">অনুরাধপুরা</span>তি অনুরাধনগরতো নিক্খমিত্বাতি সম্বন্ধো। <span class="bld">সো</span>তি পুত্তো। <span class="bld">ইধা</span>তি রোহণে। মাতরং পুচ্ছিত্বাতি সম্বন্ধো। <span class="bld">আগম্মা</span>তি আগন্ত্বা। <span class="bld">অতিচ্ছথা</span>তি অতিক্কমিত্বা ইচ্ছথ, ইধ কিঞ্চি দেয্যধম্মং নত্থি, ইদং অতিক্কমিত্বা অঞ্ঞত্থ ঠাতুমিচ্ছথাতি ৰুত্তং হোতি। <span class="bld">তে</span>তি ঘরসামিকা। চতূহি পচ্চযেহি পটিজগ্গন্তা ৰসাপেসুন্তি যোজনা।</p>
<p class="subhead">৩৫. কম্মারভণ্ডুৰত্থুআদিকথা</p>
<p class="bodytext"><a name="para98"></a><span class="paranum">৯৮</span>. <span class="bld">তুলাধারমুণ্ডকো</span>তি মানভণ্ডধারো মুণ্ডকো। ইমিনা <span class="bld">কম্মারভণ্ডূ</span>তি এত্থ কম্মারসদ্দো তুলাধারপরিযাযো, ভণ্ডুসদ্দো মুণ্ডকপরিযাযোতি দস্সেতি। তুলাধারো হি অলঙ্কারৰিকতিকরণত্থায কম্মং অরতি জানাতীতি <span class="bld">কম্মারো</span>তি ৰুচ্চতি। মুণ্ডকো ভণ্ডীযতি ‘‘মুণ্ডো’’তি পরিভাসীযতীতি <span class="bld">ভণ্ডূ</span>তি ৰুচ্চতি। ‘‘সুৰণ্ণকারপুত্তো’’তি ইমিনা তস্স সরূপং দস্সেতি। <span class="bld">অপলোকেতু</span>ন্তি এত্থ অপপুব্বো লোকসদ্দো আপুচ্ছনত্থোতি আহ ‘‘আপুচ্ছিতু’’ন্তি। ‘‘ভণ্ডুকম্মত্থাযা’’তি ইমিনা <span class="bld">ভণ্ডুকম্মাযা</span>তি এত্থ তদত্থে চতুত্থীতি দস্সেতি। <span class="bld">তত্রা</span>তি ‘‘সঙ্ঘং অপলোকেতু’’ন্তিআদিৰচনে। <span class="bld">সীমাপরিযাপন্নে</span>তি ৰিহারসীমায ৰা উপচারসীমায ৰা পরিযাপন্নে। <span class="bld">তত্থা</span>তি ভিক্খূনং সন্নিপাতট্ঠানং। <span class="bld">এত্থ চা</span>তি আপুচ্ছনে চ। <span class="bld">ৰত্তুং ৰট্টতিযেৰা</span>তি পঞ্চসু ৰাক্যেসু যংকিঞ্চি ৰাক্যং কথেতুং ৰট্টতিযেৰ। পিসদ্দেন ‘‘ইমস্স মুণ্ডকম্মং আপুচ্ছামী’’তি ৰাক্যম্পি সঙ্গণ্হাতি।</p>
<p class="bodytext"><span class="bld">তেস</span>ন্তি <a name="M0.0246"></a> ৰীসতিআদীনং ভিক্খূনং। ‘‘দহরভিক্খূ ৰা সামণেরে ৰা’’তি ইদং আসন্নৰসেন ৰুত্তং। গিহিম্পি পেসেত্বা আপুচ্ছাপেতুং ৰট্টতি। কস্মা? ‘‘পব্বজ্জাপেক্খং ৰিনা ৰা’’তি ৰুত্তত্তা।</p>
<p class="bodytext">পব্বাজেন্তস্স অনাপত্তিযেৰ, সুপব্বজিতোতি আহ ‘‘পব্বাজেন্তস্সাপি অনাপত্তী’’তি।</p>
<p class="bodytext">আপুচ্ছিতং পগেৰাতি যোজনা। <span class="bld">খণ্ডসীমায</span>ন্তি ৰিহারসীমায ৰা উপচারসীমায ৰা অব্ভন্তরে ঠিতাযং খণ্ডসীমাযং। <span class="bld">যো পনা</span>তি পব্বজ্জাপেক্খো পন। <span class="bld">ৰিব্ভন্তকো ৰা</span>তি নৰৰিব্ভন্তকো <a name="V1.0213"></a> ৰা। পব্বজিতানং দ্বঙ্গুলকেসো ৰট্টতীতি আহ ‘‘দ্বঙ্গুলকেসো ৰা’’তি। দ্বীহি অঙ্গুলীহি অতিরিত্তো কেসো ইমস্সাতি <span class="bld">দ্বঙ্গুলাতিরিত্তকেসো</span>। একসিখামত্তধরোপি হোতীতি যোজনা।</p>
<p class="bodytext"><a name="para100"></a><span class="paranum">১০০</span>. <span class="bld">মারব্যাধিনা</span>তি মারণাবাধো। সো হি সত্তানং মারণট্ঠেন, ৰিৰিধস্স চ দুক্খস্স আদহট্ঠেন মারব্যাধীতি ৰুচ্চতি। ইমিনা <span class="bld">অহিৰাতকরোগেনা</span>তি এত্থ অহিৰিসসদিসেন ৰাতেন পৰত্তো রোগো অহিৰাতকরোগোতি ৰুচ্চতীতি দস্সেতি। তমত্থং ৰিত্থারেন্তো আহ ‘‘যত্র হী’’তিআদি। তত্থ <span class="bld">যত্রা</span>তি যস্মিং কুলে। সো রোগো তস্মিং কুলে দ্বিপদে চতুপ্পদে পঠমং গণ্হাতি, পচ্ছা গেহসামিকে গণ্হাতীতি <span class="bld">ধম্মপদঅট্ঠকথাযং</span> (ধ॰ প॰ অট্ঠ॰ ১.সামাৰতীৰত্থু) ৰুত্তং। <span class="bld">তথা</span>তি যথা অঞ্ঞো ভিত্তিং ৰা ছদনং ৰা ভিন্দিত্বা পলাযিত্বা তিরোগামাদিগতো ৰা হুত্বা মুচ্চতি, তথা। এত্থ চ কুলে পিতাপুত্তা মুচ্চিংসূতি অত্থো।</p>
<p class="bodytext"><span class="bld">কাকুড্ডেপক</span>ন্তি এত্থ কাকে উড্ডাপেতীতি কাকুড্ডেপকো, কাকে ৰা উড্ডাপেত্বা ভত্তং ভুঞ্জিতুং সক্কোতীতি কাকুড্ডেপকোতি ৰচনত্থং দস্সেন্তো আহ ‘‘যো ৰামহত্থেনা’’তিআদি। তত্থ <span class="bld">উড্ডাপেত্বা</span>তি উদ্ধং আকাসং গমনাপেত্বা। <span class="bld">ত</span>ন্তি কাকুড্ডেপকং।</p>
<p class="bodytext"><a name="para102"></a><span class="paranum">১০২</span>. <span class="bld">ইত্তর</span>সদ্দো <a name="M0.0247"></a> অপ্পমত্তকৰাচকো অনিপ্ফন্নপাটিপদিকোতি আহ ‘‘অপ্পমত্তকো’’তি। ‘‘কতিপাহমেৰা’’তি ইমিনা তস্স অত্থং দস্সেতি।</p>
<p class="subhead">৪০. নিস্সযমুচ্চনককথা</p>
<p class="bodytext"><a name="para103"></a><span class="paranum">১০৩</span>. <span class="bld">ওগণেনা</span>তি এত্থ ওত্যূপসগ্গো লামকত্থৰাচকোতি আহ ‘‘পরিহীনগণেনা’’তি। অত্তনো ৰুড্ঢতরস্সেৰ ভিক্খুস্স সন্তিকে নিস্সযো গহেতব্বোতি আহ ‘‘সচাযং ৰুড্ঢতর’’ন্তিআদি। তত্থ <span class="bld">অয</span>ন্তি অব্যত্তো ভিক্খু। <span class="bld">উপসম্পদাযা</span>তি উপসম্পাদেত্বা। <span class="bld">আযস্মতো</span>তি আযস্মন্তং, উপযোগত্থে চেতং সামিৰচনং। আযস্মতো ৰা ওৰাদন্তি যোজনা। <span class="bld">সব্বত্থা</span>তি সব্বেসু। <span class="bld">আপুচ্ছনেসূ</span>তি দিসাপক্কমনাদিঅত্থায আপুচ্ছনেসু। <span class="bld">এত্থা</span>তি ইমস্মিং নিস্সযৰসনট্ঠানে। <span class="bld">ত</span>ন্তি তত্তকং সুতং। <span class="bld">তস্সা</span>তি সুতস্স।</p>
<p class="subhead">৪১. রাহুলৰত্থুকথা</p>
<p class="bodytext"><a name="para105"></a><span class="paranum">১০৫</span>. <span class="bld">কপিলৰত্থূ</span>তি <a name="V1.0214"></a> এত্থ <span class="bld">কপিলো</span>তি কল়ারৰণ্ণো ইসি ৰুচ্চতি, সো ৰসতি এত্থাতি কপিলৰত্থু, অস্সমো। তস্মিং ঠানে মাপিতত্তা নগরম্পি কপিলৰত্থূতি (দী॰ নি॰ অট্ঠ॰ ১.২৬৭; সু॰ নি॰ অট্ঠ॰ ২.৩৬২) ৰুচ্চতি। <span class="bld">অয</span>ন্তি ৰক্খমানকথা। <span class="bld">সুদ্ধোদনমহারাজা</span>তি এত্থ <span class="bld">সুদ্ধোদনো</span>তি তস্স রঞ্ঞো নামং। অথ ৰা সুদ্ধং ওদনং ইমস্সাতি সুদ্ধোদনো, সোযেৰ মহারাজা সুদ্ধোদনমহারাজা। ৰিহরতি কিরাতি সম্বন্ধো। <span class="bld">সো</span>তি সুদ্ধোদনমহারাজা। <span class="bld">রাজগহ</span>ন্তি রাজগহনগরং। <span class="bld">সাধূ</span>তি আযাচনত্থে নিপাতো। আযাচামীতি হি অত্থো। <span class="bld">মে</span>তি মম, পুত্তন্তি সম্বন্ধো, অনাদরে ৰা সামিৰচনং। <span class="bld">সো</span>তি অমচ্চো। <span class="bld">সাধূ</span>তি সম্পটিচ্ছনত্থে নিপাতো। এৰন্তি হি অত্থো। <span class="bld">অথা</span>তি তস্মিং নিসীদনকালে। <span class="bld">অস্সা</span>তি পুরিসসহস্সপরিৰারস্স অমচ্চস্স। <span class="bld">ততো</span>তি যাচনকারণা <a name="M0.0248"></a>। <span class="bld">ন</span>ন্তি পুরিসসহস্সপরিৰারং অমচ্চং। <span class="bld">তত্থেৰা</span>তি রাজগহেযেৰ। <span class="bld">তেপী</span>তি অট্ঠ দূতাপি। <span class="bld">তে</span>তি নৰ দূতা।</p>
<p class="bodytext"><span class="bld">অথা</span>তি ততো পচ্ছা। <span class="bld">একদিৰসজাতক</span>ন্তি একস্মিং দিৰসে জাতকং। <span class="bld">সো</span>তি কাল়ুদাযীঅমচ্চো। <span class="bld">পব্বজিত্বাপী</span>তি পিসদ্দেন ‘‘অপব্বজিত্বাপী’’তি অত্থং সম্পিণ্ডেতি। <span class="bld">তথেৰা</span>তি যথা নৰ দূতা সপরিৰারা অরহত্তং পাপুণিংসু, তথেৰাতি অত্থো। <span class="bld">সো</span>তি কাল়ুদাযী। <span class="bld">সম্ভতেসূ</span>তি সম্ভরিতেসু গহেত্বা নিট্ঠাপিতেসূতি অত্থো। <span class="bld">ৰিস্সট্ঠকম্মেসূ</span>তি ৰিস্সট্ঠা কম্মন্তা এতেসন্তি ৰিস্সট্ঠকম্মন্তা, তেসু। <span class="bld">সুপুপ্ফিতেসূ</span>তি সুন্দরপুপ্ফসঞ্জাতেসু। <span class="bld">পটিপজ্জনক্খমে</span>তি পটিপজ্জনত্থায খমে যোগ্যে। গমনৰণ্ণং সংৰণ্ণেসীতি সম্বন্ধো। <span class="bld">সট্ঠিমত্তাহী</span>তি (বু॰ ৰং॰ অট্ঠ॰ নিদানকথা ২) সট্ঠিপমাণাহি। <span class="bld">এত</span>ন্তি এতং সংৰণ্ণস্স কারণং কিন্তি পুচ্ছি। চারিকং পক্কমিতুং কালোতি যোজনা। <span class="bld">তেন হী</span>তি উয্যোজনত্থে নিপাতো। ভগৰা পক্কামীতি সম্বন্ধো। <span class="bld">পরিৰুতো</span>তি পরিসমন্ততো ৰুতো আৰুতো নিৰুতো হুত্বাতি সম্বন্ধো। <span class="bld">অতুরিতচারিক</span>ন্তি অজৰনচারিকং।</p>
<p class="bodytext"><span class="bld">এৰ</span>ন্তি ইমিনা নযেন। ভগৰতি পক্কন্তে চ সতীতি যোজনা। <span class="bld">নিক্খন্তদিৰসতো</span>তি ফগ্গুণপুণ্ণমিযা পাটিপদদিৰসতো। <span class="bld">উত্তমভোজনরসস্সা</span>তি উত্তমভোজনরসেন। <span class="bld">দস্সথা</span>তি দদেয্যাথ। <span class="bld">তেনেৰা</span>তি সদ্ধায উপ্পাদনকারণেনেৰ। <span class="bld">ন</span>ন্তি কাল়ুদাযিং। ভগৰা ঠপেসীতি সম্বন্ধো। <span class="bld">এতদগ্গ</span>ন্তি এসো অগ্গো। <span class="bld">যদিদ</span>ন্তি যো অযং। <span class="bld">এতদগ্গে</span>তি এতদগ্গট্ঠানে।</p>
<p class="bodytext">সাকিযাপি খো পহিণিংসূতি সম্বন্ধো। <span class="bld">ঞাতিসেট্ঠ</span>ন্তি ঞাতীনং সেট্ঠং, ঞাতিযেৰ ৰা সেট্ঠং, ভগৰন্তন্তি <a name="V1.0215"></a> যোজনা। <span class="bld">নিগ্রোধসক্কস্সা</span>তি নিগ্রোধনামকস্স সক্কস্স। <span class="bld">তত্থা</span>তি নিগ্রোধসক্কস্স আরামে। <span class="bld">পচ্চুগ্গমন</span>ন্তি পটিমুখং উট্ঠহিত্বা গমনং। <span class="bld">ততো</span>তি পহিণতো, পরন্তি সম্বন্ধো <a name="M0.0249"></a>। রাজকুমারে চ রাজকুমারিকাযো চ পহিণিংসূতি যোজনা। <span class="bld">তেস</span>ন্তি রাজকুমাররাজকুমারিকানং। <span class="bld">তত্রা</span>তি নিগ্রোধারামে। মানো জাতি সভাৰো এতেসন্তি <span class="bld">মানজাতিকা,</span> মানেন, মানো ৰা থদ্ধো এতেসন্তি <span class="bld">মানথদ্ধা। তে</span>তি সাকিযা, আহংসূতি সম্বন্ধো।</p>
<p class="bodytext"><span class="bld">তেসূ</span>তি সাকিযেসু। <span class="bld">নে</span>তি ঞাতযো। <span class="bld">ৰুট্ঠাযা</span>তি চতুত্থজ্ঝানতো ৰুট্ঠহিত্বা। <span class="bld">তেস</span>ন্তি ঞাতীনং। <span class="bld">কণ্ডম্বরুক্খমূলে</span>তি কণ্ডনামকেন উয্যানপালেন রোপিমস্স অম্বরুক্খস্স আসন্নে। <span class="bld">রাজা</span>তি সুদ্ধোদনমহারাজা। <span class="bld">ৰো</span>তি তুম্হাকং, পাদেতি সম্বন্ধো। <span class="bld">অয</span>ন্তি ৰন্দনা। <span class="bld">জম্বুচ্ছাযাযা</span>তি জম্বুরুক্খস্স ছাযায। ইতি আহাতি যোজনা।</p>
<p class="bodytext"><span class="bld">সিখাপ্পত্তো</span>তি অগ্গপ্পত্তো, কোটিপ্পত্তোতি অত্থো। <span class="bld">ততো</span>তি নিসীদনতো, পরন্তি সম্বন্ধো। <span class="bld">পোক্খরৰস্স</span>ন্তি পদুমৰনে ৰুট্ঠৰস্সসদিসং। <span class="bld">তম্বৰণ্ণ</span>ন্তি লোহিতৰণ্ণং। <span class="bld">ত</span>ন্তি অপতনং ভগৰা কথেসীতি সম্বন্ধো।</p>
<p class="bodytext"><span class="bld">দুতিযদিৰসে</span>তি কপিলৰত্থুং পত্তদিৰসতো দুতিযে দিৰসে। <span class="bld">ইন্দখীলে</span>তি নগরস্স উম্মারে। <span class="bld">কথ</span>ন্তি কেনাকারেন চরিংসু নু খোতি যোজনা। অগমংসু কিং চরিংসু কিন্তি যোজনা। <span class="bld">সপদানচার</span>ন্তি ঘরপটিপাটিখণ্ডনৰিরহিতেন সহ পৰত্তং চারং। <span class="bld">ততো</span>তি আৰজ্জনতো, পরন্তি সম্বন্ধো। <span class="bld">অযমেৰ ৰংসো</span>তি পুব্ববুদ্ধানং অযমেৰ ৰংসো। <span class="bld">অযং পৰেণী</span>তি তস্সেৰ ৰেৰচনং। <span class="bld">অনুসিক্খন্তা</span>তি অনু পটিভাগং সিক্খন্তা। <span class="bld">নিৰিট্ঠগেহতো</span>তি নিৰাসনত্থায ৰিসিতগেহতো। <span class="bld">অয্যো</span>তি অধিপো সামীতি অত্থো। <span class="bld">সিদ্ধত্থকুমারো</span>তি সব্বলোকস্স সিদ্ধো অত্থো অস্মিং অত্থীতি <span class="bld">সিদ্ধত্থো,</span> সোযেৰ কুমারো সিদ্ধত্থকুমারো। <span class="bld">সীহপঞ্জর</span>ন্তি ৰাতপানং। তঞ্হি সীহরূপং দস্সেত্বা কতপঞ্জরত্তা সীহপঞ্জরন্তি ৰুচ্চতি। <span class="bld">দস্সনব্যাৰটো</span>তি দস্সনে, দস্সনত্থায ৰা ব্যাৰটো। রাহুলমাতাপি দেৰী আরোচেসীতি সম্বন্ধো। <span class="bld">কপালহত্থো</span>তি কপালো হত্থেসু অস্স ভগৰতোতি কপালহত্থো, হুত্বাতি সম্বন্ধো। <span class="bld">নানাৰিরাগসমুজ্জলাযা</span>তি নানাঠানেসু ৰিরাগায সমুজ্জলায। ৰিরোচমানং ভগৰন্তন্তি সম্বন্ধো।</p>
<p class="bodytext"><span class="bld">উণ্হীসতো</span>তি <a name="M0.0250"></a> সিরোৰেঠনতো। তঞ্হি উপরিসীসে নহতি বন্ধতি, নহীযতি বন্ধীযতীতি ৰা <span class="bld">উণ্হীসো</span>তি ৰুচ্চতি। <span class="bld">নরসীহগাথাহি নামা</span>তি নরসীহগাথানামকাহি। তা হি যস্মা নরোযেৰ সব্বসত্তানং সীহো সেট্ঠো, নরানং, নরেসু ৰা সীহো সেট্ঠোতি <span class="bld">নরসীহো,</span> তস্স পকাসকা <a name="V1.0216"></a> গাথা হোন্তি, তস্মা নরসীহগাথাতি ৰুচ্চন্তি। <span class="bld">রঞ্ঞো</span>তি সস্সুররঞ্ঞো, মাতুলরঞ্ঞো ৰা। <span class="bld">সংৰিগ্গহদযো</span>তি চলনচিত্তো। <span class="bld">সণ্ঠাপযমানো</span>তি সুট্ঠু ঠাপযমানো। <span class="bld">তুরিততুরিত</span>ন্তি তুরিততো তুরিতং, অতিসীঘন্তি অত্থো। <span class="bld">কিং ভন্তে</span>তি কিং কারণা ভন্তে। <span class="bld">অহুৰত্থা</span>তি হিয্যত্তনীমজ্ঝিমপুরিসসঙ্খাতায ত্থৰিভত্তিযা হূধাতুস্স ঊকারস্স উৰাদেসো হোতি, তস্মা তুম্হে এৰংসঞ্ঞিনো অহুৰত্থাতি যোজনা। <span class="bld">ৰংসচারিত্তমেত</span>ন্তি এতং পিণ্ডায চরণং ৰংসতো পৰেণিতো চারিত্তং। <span class="bld">তত্থ চা</span>তি মহাসম্মতখত্তিযৰংসে চ। <span class="bld">অয</span>ন্তি মহাসম্মতখত্তিযৰংসো। <span class="bld">অন্তরৰীথিয</span>ন্তি ৰীথিযা মজ্ঝে। ঠিতোৰ আহাতি সম্বন্ধো।</p>
<p class="bodytext"><span class="bld">উত্তিট্ঠে</span>তি উদ্দিস্স, উট্ঠহিত্বা ৰা পিণ্ডায তিট্ঠনে। <span class="bld">ধম্মং সুচরিত</span>ন্তি সুট্ঠু চরিতব্বং ভিক্খাচরিযসঙ্খাতং ধম্মং। <span class="bld">চরে</span>তি চরেয্য। <span class="bld">ধম্মচারী</span>তি ভিক্খাচরিযসঙ্খাতং ধম্মং চরণসীলো সমণো। <span class="bld">সুখং সেতী</span>তি উপলক্খণৰসেন ৰুত্তং। সেসইরিযাপথাপি লক্খণহারৰসেন গহেতব্বা সমানকিচ্চত্তা। অস্মিঞ্চ লোকে পরম্হি চ লোকেতি যোজনা।</p>
<p class="bodytext"><span class="bld">ন তং দুচ্চরিতং চরে</span>তি ৰেসিযাদিগোচরসঙ্খাতং দুট্ঠু চরিতব্বং তং ধম্মং ন চরেয্য।</p>
<p class="bodytext">এত্থ চ পঠমগাথং অন্তরৰীথিযং কথেত্বা রাজানং সোতাপত্তিফলে পতিট্ঠাপেসি, দুতিযগাথং পিতুনিৰেসনে কথেত্বা মহাপজাপতিং সোতাপত্তিফলে, রাজানং সকদাগামিফলে পতিট্ঠাপেসীতি দট্ঠব্বং। <span class="bld">ধম্মপালজাতকং সুত্বা</span>তি পুন অপরস্মিং দিৰসে (জা॰ অট্ঠ॰ ৪.৯৮ আদযো; ধ॰ প॰ অট্ঠ॰ ১.নন্দত্থেরৰত্থু) ধম্মপালজাতকং (জা॰ অট্ঠ॰ ৪.মহাধম্মপালজাতকৰণ্ণনা) <a name="M0.0251"></a> সুত্বা। <span class="bld">মরণসমযে</span>তি মরণাসন্নকালে, মরণসমযসমীপে ৰা, সমীপত্থে চেতং ভুম্মৰচনং।</p>
<p class="bodytext">সোতাপত্তিফলং সচ্ছিকত্বা পরিৰিসীতি সম্বন্ধো। <span class="bld">সব্বং ইত্থাগার</span>ন্তি সব্বো ওরোধো। সো হি ইত্থীনং অগারন্তি <span class="bld">ইত্থাগার</span>ন্তি ৰুচ্চতি। ইমিনা ৰচনত্থেন অগারমেৰ মুখ্যতো লব্ভতি, রাজিত্থিযো পন উপচারেনাতি দট্ঠব্বং। <span class="bld">সা পনা</span>তি রাহুলমাতা পন। <span class="bld">পরিজনেনা</span>তি পরিৰারেন। <span class="bld">ন</span>ন্তি অয্যপুত্তং। ‘‘রাজান’’ন্তিপদং ‘‘গাহাপেত্বা’’তিপদে কারিতকম্মং, ‘‘পত্ত’’ন্তিপদং তত্থেৰ ধাতুকম্মং। <span class="bld">রাজধীতাযা</span>তি সুপ্পবুদ্ধরঞ্ঞো ধীতায। <span class="bld">সা</span>তি রাজধীতা। <span class="bld">গোপ্ফকেসূ</span>তি চরণগণ্ঠীসু ভগৰন্তং গহেত্বাতি যোজনা। অথ ৰা ভগৰতো গোপ্ফকে গহেত্বাতি যোজনা। এৰঞ্হি সতি উপযোগত্থে ভুম্মৰচনন্তি দট্ঠব্বং।</p>
<p class="bodytext">রাজা <a name="V1.0217"></a> কথেসীতি সম্বন্ধো। <span class="bld">অনচ্ছরিয</span>ন্তি ন অচ্ছরিযং, অচ্ছরং পহরিতুং ন যোগ্যন্তি অত্থো। রাজধীতা যং অত্তানং রক্খি, ইদং অনচ্ছরিযন্তি যোজনা।</p>
<p class="bodytext"><span class="bld">তংদিৰসমেৰা</span>তি তস্মিং দুতিযদিৰসেযেৰ। <span class="bld">কেসৰিসজ্জন</span>ন্তি রাজচূল়ামণিবন্ধনত্থং কুমারকালে বন্ধিতসিখাৰেণিসঙ্খাতস্স কেসস্স ৰিসজ্জনং, মোচনন্তি অত্থো। <span class="bld">পট্টবন্ধো</span>তি অসুকো নাম রাজাতি নলাটে সুৰণ্ণমযস্স পট্টস্স বন্ধনং। <span class="bld">ঘরমঙ্গল</span>ন্তি অভিনৰঘরং পৰেসনমঙ্গলং। <span class="bld">আৰাহমঙ্গল</span>ন্তি আৰাহে পৰত্তং মঙ্গলং। <span class="bld">ছত্তমঙ্গল</span>ন্তি রাজছত্তুস্সাপনকালে পৰত্তং মঙ্গলং। <span class="bld">মঙ্গলং ৰত্বা</span>তি মঙ্গলসংযুত্তং ধম্মকথং কথেত্বা। <span class="bld">জনপদকল্যাণী</span>তি জনপদম্হি কল্যাণসমন্নাগতা। <span class="bld">তুৰট্টং খো</span>তি খিপ্পমেৰ। <span class="bld">সোপী</span>তি নন্দরাজকুমারোপি। <span class="bld">ইতী</span>তিআদি নিগমনং। <span class="bld">দুতিযদিৰসে</span>তি কপিলৰত্থুপত্তদিৰসতো দুতিযে দিৰসে। ধম্মপদঅট্ঠকথাযং (ধ॰ প॰ অট্ঠ॰ ১.নন্দত্থেরৰত্থু; থেরগা॰ অট্ঠ॰ ১.নন্দত্থেরগাথাৰণ্ণনা) পন ‘‘ততিযদিৰসে নন্দং পব্বাজেসী’’তি ৰুত্তং।</p>
<p class="bodytext"><span class="bld">সত্তমে দিৰসে</span>তি কপিলৰত্থুপত্তদিৰসতোযেৰ সত্তমে দিৰসে। এতং সমণং পস্সাতি যোজনা। <span class="bld">ব্রহ্মরূপৰণ্ণ</span>ন্তি ব্রহ্মুনো রূপসঙ্খাতো <a name="M0.0252"></a> ৰণ্ণো ৰিয ৰণ্ণো ইমস্সাতি ব্রহ্মরূপৰণ্ণো, তং। <span class="bld">অয</span>ন্তি অযং সমণো। <span class="bld">ত্যস্সা</span>তি তে অস্স। <span class="bld">তে</span>তি নিধযো। <span class="bld">অস্সা</span>তি সমণস্স। <span class="bld">ন</span>ন্তি সমণং। <span class="bld">যাচা</span>তি যাচাহি। অযং দ্বিকম্মিকধাতু। <span class="bld">হী</span>তি সচ্চং, যস্মা ৰা। পুত্তো পিতুসন্তকস্স সামিকো, ইতি তস্মা মে দেহীতি যোজনা। অনুরূপং ৰচনন্তি সম্বন্ধো। ভগৰন্তং অনুবন্ধীতি ভগৰতো পিট্ঠিতো পিট্ঠিতো অনুবন্ধি।</p>
<p class="bodytext"><span class="bld">ন ৰিসহতী</span>তি ন সমত্থেতি। অযং কুমারো পিতুসন্তকং যং ধনং ইচ্ছতি, তন্তি যোজনা। <span class="bld">ৰট্টানুগত</span>ন্তি ৰট্টদুক্খং অনুগতং। <span class="bld">সৰিঘাতক</span>ন্তি ৰিঘাতকেহি পঞ্চহি ৰেরেহি সহিতং। <span class="bld">অস্সা</span>তি কুমারস্স। <span class="bld">ন</span>ন্তি কুমারং। <span class="bld">অয</span>ন্তি কুমারো। <span class="bld">দাযজ্জ</span>ন্তি দাযসঙ্খাতং মাতাপিতূনং ধনং আদদাতীতি <span class="bld">দাযাদো,</span> পুত্তো, তস্স ইদন্তি <span class="bld">দাযজ্জং,</span> মাতাপিতূনং ধনং।</p>
<p class="bodytext">‘‘কথাহং ভন্তে রাহুলকুমারং পব্বাজেমী’’তি কস্মা আহ, ননু আযস্মা সারিপুত্তো বারাণসিযং তীহি সরণগমনেহি অনুঞ্ঞাতং পব্বজ্জং ন জানাতীতি আহ ‘‘ইদানী’’তিআদি। যা সা পব্বজ্জা চ উপসম্পদা চ অনুঞ্ঞাতাতি যোজনা। <span class="bld">ততো</span>তি পব্বজ্জাউপসম্পদতো। উপসম্পদং পটিক্খিপিত্বাতি সম্বন্ধো। <span class="bld">ৰিমতী</span>তি ৰিৰিধা ইচ্ছা। <span class="bld">ইমঞ্চ</span> <a name="V1.0218"></a> <span class="bld">পনত্থ</span>ন্তি ইমমেৰ ৰিমতিসঙ্খাতমত্থং। ধম্মসেনাপতি আহাতি সম্বন্ধো। ভগৰতো তং অজ্ঝাসযন্তি যোজনা।</p>
<p class="bodytext">‘‘অথ খো…পে॰… পব্বাজেসী’’তি এত্থ কিং কুমারস্স কেসচ্ছেদনাদীনি সব্বকিচ্চানি আযস্মা সারিপুত্তোযেৰ করোতীতি আহ ‘‘মহামোগ্গল্লানত্থেরো’’তিআদি। <span class="bld">ওৰাদাচরিযো</span>তি নিৰাসনপারুপনাদীসু সেখিযৰত্তেসু, আভিসমাচারিকেসু চ ওৰাদকো আচরিযো। অথ কস্মা ‘‘আযস্মা সারিপুত্তো রাহুলকুমারং পব্বাজেসী’’তি ৰুত্তন্তি আহ ‘‘যস্মা পনা’’তিআদি। <span class="bld">তত্থা</span>তি তস্সং পব্বজ্জাউপসম্পদাযং। <span class="bld">ন আচরিযো</span>তি পব্বজ্জাচরিযো চ ওৰাদাচরিযো চ ন ইস্সরো।</p>
<p class="bodytext"><span class="bld">উপ্পন্নসংৰেগেন হদযেনা</span>তি এত্থ ইত্থম্ভূতলক্খণে করণৰচনং। উপ্পন্নসংৰেগো হদযো হুত্বাতি হি যোজনা। <span class="bld">সব্ব</span>ন্তি সব্বং ৰচনং।</p>
<p class="bodytext"><span class="bld">তত্থা</span>তি <a name="M0.0253"></a> পুরিমৰচনাপেক্খং। <span class="bld">অৰিসেসেনা</span>তি ‘‘ধন’’ন্তি ৰা ‘‘অঞ্ঞ’’ন্তি ৰা ‘‘সাৰজ্জ’’ন্তি ৰা ‘‘অনৰজ্জ’’ন্তি ৰা ৰিসেসমকত্বা সামঞ্ঞেন। <span class="bld">ন চ বুদ্ধান</span>ন্তি এত্থ চসদ্দেন ন কেৰলং অপটিরূপমেৰ, অথ খো বুদ্ধানঞ্চ ন আচিণ্ণন্তি অত্থং দস্সেতি। <span class="bld">য</span>ন্তি যং ৰরং। <span class="bld">তথা নন্দে</span>তি এত্থ তথাসদ্দস্স উপমেয্যত্থজোতকভাৰং দস্সেন্তো আহ ‘‘যথেৰ কিরা’’তিআদি। যথেৰ বোধিসত্তং ব্যাকরিংসু, এৰং নন্দম্পি রাহুলম্পি ব্যাকরিংসু কিরাতি যোজনা। পাল়িযং পন যথা ভগৰতি মে ভন্তে পব্বজিতে অনপ্পকং দুক্খং অহোসি, তথা নন্দে পব্বজিতে অনপ্পকং দুক্খং অহোসি, তথা রাহুলে পব্বজিতে অধিমত্তং দুক্খং অহোসীতি যোজনা। <span class="bld">নেমিত্তকা</span>তি সুভাসুভনিমিত্তং কথেন্তীতি নেমিত্তকা। <span class="bld">পুত্তস্সা</span>তি জেট্ঠপুত্তস্স সিদ্ধত্থকুমারস্স। <span class="bld">পব্বজ্জাযা</span>তি পব্বজ্জাহেতু পব্বজ্জাকারণা, পব্বজ্জানিমিত্তং ৰা। <span class="bld">ততো</span>তি ভগৰতো পব্বজ্জতো। <span class="bld">তম্পী</span>তি নন্দম্পি। <span class="bld">ইতী</span>তি ঈদিসং। ভগৰতো পব্বজ্জায মহন্তং ইচ্ছাৰিঘাতসদিসন্তি অত্থো। <span class="bld">তম্পী</span>তি রাহুলম্পি। <span class="bld">তেনা</span>তি পব্বজ্জাহেতুনা। <span class="bld">অস্সা</span>তি রঞ্ঞো। উপ্পজ্জীতি সম্বন্ধো। <span class="bld">ইতো</span>তি সোকুপ্পত্তিতো ৰরযাচনতো ৰা।</p>
<p class="bodytext"><span class="bld">সো</span>তি রাজা। <span class="bld">যত্র হি নামা</span>তি যো নাম। অহম্পি নাম যো যাদিসো বুদ্ধমামকো ধম্মমামকো সঙ্ঘমামকো সমানো, সো তাদিসো অহম্পি ন সক্কোমীতি যোজনা। <span class="bld">অঞ্ঞে</span>তি মযা অপরে। <span class="bld">দুক্খ</span>ন্তি ঞাতিৰিযোগদুক্খং। <span class="bld">নিয্যানিককারণ</span>ন্তি মনুস্সানং গরহউপৰাদঅক্কোসতো নিয্যানিকং কারণং।</p>
<p class="bodytext"><span class="bld">তত্থা</span>তি <a name="V1.0219"></a> ‘‘অননুঞ্ঞাতো’’তিআদিৰচনে। জনেতীতি <span class="bld">জননী,</span> মাতা। জনেতীতি <span class="bld">জনকো,</span> পিতা। ইমিনা পোসাৰনিকমাতাপিতরো নিৰত্তেতি। মাতা ৰা মতা হোতীতি যোজনা। <span class="bld">সো এৰ ৰা</span>তি পুত্তো এৰ ৰা। <span class="bld">অনুঞ্ঞাতোম্হীতি ৰদতী</span>তি সচ্চেন ৰা অলিকেন ৰা ‘‘অনুঞ্ঞাতোম্হী’’তি ৰদতি। মাতা ৰা সযং পব্বজিতাতি যোজনা। <span class="bld">পিতস্সা</span>তি পিতা অস্স। <span class="bld">অস্সা</span>তি পুত্তস্স। <span class="bld">ৰিপ্পৰুত্থো</span>তি মাতুযা কেনচি কারণেন পৰাসো।</p>
<p class="bodytext"><span class="bld">চূল়মাতাদীন</span>ন্তিআদিসদ্দেন <a name="M0.0254"></a> মহামাতাদীনি সঙ্গণ্হাতি। <span class="bld">পোসনকা</span>তি ৰড্ঢনকা। <span class="bld">তেসুপী</span>তি পোসনকমাতাপিতরেসুপি।</p>
<p class="bodytext">যং পন পুত্তং নানুজানন্তীতি সম্বন্ধো। <span class="bld">জীৰস্সেৰা</span>তি তস্স জীৰস্স এৰ, পব্বাজেন্তস্স ৰা ভিক্খুস্স, ন দেসন্তরগমনাদীনমত্থাযাতি অত্থো। <span class="bld">তেস</span>ন্তি মাতাপিতূনং।</p>
<p class="bodytext"><span class="bld">মহাকন্তারো</span>তি কেন উদকেন তরিতব্বোতি <span class="bld">কন্তারো,</span> নিরুদককন্তারোৰ মুখ্যতো লব্ভতি, ৰাল়কন্তারো চোরকন্তারো অমনুস্সকন্তারো দুব্ভিক্খকন্তারো মরুকন্তারোতি ইমে পঞ্চ কন্তারা রূল়্হীৰসেন। মহন্তো কন্তারো <span class="bld">মহাকন্তারো</span>।</p>
<p class="bodytext"><span class="bld">যাৰতকে</span>তি এত্থ যাৰসদ্দো পমাণত্থোতি আহ ‘‘যত্তকে’’তি।</p>
<p class="subhead">৪২. সিক্খাপদদণ্ডকম্মৰত্থুকথা</p>
<p class="bodytext"><a name="para106"></a><span class="paranum">১০৬</span>. <span class="bld">নাসনৰত্থূ</span>তি লিঙ্গনাসনায অধিট্ঠানং, কারণন্তি ৰুত্তং হোতি। পচ্ছিমানং পঞ্চন্নন্তি যোজনা। <span class="bld">দণ্ডকম্মৰত্থূ</span>তি দণ্ডকম্মস্স কারণং।</p>
<p class="bodytext"><a name="para107"></a><span class="paranum">১০৭</span>. <span class="bld">অপ্পতিস্সা</span>তি এত্থ ভিক্খূনং ৰচনস্স পটিমুখং আদরেন অসৰনং ভিক্খূ জেট্ঠকট্ঠানে ন ঠপেন্তি নামাতি দস্সেন্তো আহ ‘‘ভিক্খূ জেট্ঠকট্ঠানে’’তিআদি। ‘‘সমানজীৰিকা’’তি ইমিনা <span class="bld">অসভাগৰুত্তিকা</span>তি এত্থ <span class="bld">সভাগ</span>সদ্দো সমানসদ্দপরিযাযো, <span class="bld">ৰুত্তি</span>সদ্দো জীৰিকপরিযাযোতি দস্সেতি। <span class="bld">পরিসক্কতী</span>তি এত্থ সক্ক গতিযন্তিধাতুপাঠেসু (সদ্দনীতিধাতুমালাযং ১৬ ল়কারন্তধাতু) ৰুত্তত্তা পরিপুব্বো সক্কসদ্দো গত্যত্থোতি আহ ‘‘পরক্কমতী’’তি। <span class="bld">কিন্তী</span>তি কিমেৰ। <span class="bld">ইতি</span>সদ্দো হেত্থ এৰসদ্দত্থো, কেন এৰ উপাযেনাতি হি অত্থো। <span class="bld">অক্কোসতি চেৰা</span>তি জাতিআদীহি অক্কোসতি চেৰ। <span class="bld">ভেদেতী</span>তি ভেদাপেতি। <span class="bld">আৰরণং কাতু</span>ন্তি <a name="V1.0220"></a> এত্থ আৰরণসদ্দো নিৰারণসদ্দৰেৰচনোতি আহ ‘‘নিৰারণং <a name="M0.0255"></a> কাতু’’ন্তি। <span class="bld">যত্থা</span>তি যস্মিং পরিৰেণে, সেনাসনে ৰা। <span class="bld">ৰস্সগ্গেনা</span>তি ৰস্সগণনায। <span class="bld">(তস্সা</span>তি পরিৰেণসেনাসনস্স। <span class="bld">উপচারে</span>তি আসন্নে)। <span class="bld">মুখদ্বারিক</span>ন্তি মুখসঙ্খাতেন দ্বারেন অজ্ঝোহরিতব্বং। ‘‘ৰদতোপী’’তি ইমিনা ৰচীপযোগেন দুক্কটাপত্তিং দস্সেতি, ‘‘নিক্খিপতোপী’’তি ইমিনা কাযপযোগেন। <span class="bld">অনাচারস্সা</span>তি দণ্ডকম্মে অনাচারস্স। <span class="bld">এত্তকে নাম দণ্ডকম্মে</span>তি এত্তকে নাম উদকাহরাপনাদিসঙ্খাতে দণ্ডকম্মে। <span class="bld">ইদ</span>ন্তি যাগুভত্তাদিং। <span class="bld">লচ্ছসী</span>তি লভিস্সসি। ‘‘এত্তকে নাম দণ্ডকম্মে’’তি ৰুত্তৰচনস্স যুত্তিং দস্সেন্তো আহ ‘‘ভগৰতা হী’’তিআদি। <span class="bld">দণ্ডকম্ম</span>ন্তি দণ্ডেন্তি দমেন্তি এতেনাতি <span class="bld">দণ্ডো,</span> সোযেৰ কত্তব্বত্তা কম্মন্তি দণ্ডকম্মং আৰরণাদি। <span class="bld">অপরাধানুরূপ</span>ন্তি ৰীতিক্কমস্স অপরাধস্স অনুরূপং। <span class="bld">তম্পী</span>তি উদকদারুৰালিকাদিআহরাপণম্পি। <span class="bld">তঞ্চ খো</span>তি তঞ্চ করণং। <span class="bld">ওরমিস্সতী</span>তি কাযেন ওরমিস্সতি। <span class="bld">ৰিরমিস্সতী</span>তি ৰাচায ৰিরমিস্সতি। <span class="bld">উণ্হপাসাণে ৰা</span>তিআদীসু ৰাসদ্দেন অঞ্ঞানিপি অত্ততাপনপরিতাপনাদীনি কম্মানি সঙ্গণ্হাতি।</p>
<p class="subhead">৪৩. অনাপুচ্ছাৰরণৰত্থুআদিকথা</p>
<p class="bodytext"><a name="para108"></a><span class="paranum">১০৮</span>. <span class="bld">উপজ্ঝাযং অনাপুচ্ছা</span>তি এত্থ উপজ্ঝাযং অনাপুচ্ছিত্বা। সব্বথা কিং ন কাতব্বন্তি আহ ‘‘তুম্হাক’’ন্তিআদি। <span class="bld">দণ্ডকম্মমস্সা</span>তি দণ্ডকম্মং অস্স। <span class="bld">অস্সা</span>তি সামণেরস্স। সদ্ধিং উপজ্ঝাযেন ৰিহরন্তীতি <span class="bld">সদ্ধিৰিহারিকা</span>। নিস্সযাচরিযাদীনং অন্তে সমীপে ৰসন্তীতি <span class="bld">অন্তেৰাসিকা,</span> উপসম্পন্নাযেৰ।</p>
<p class="bodytext"><span class="bld">অপলাল়েন্তী</span>তি এত্থ লল় উপসেৰাযন্তি ধাতুপাঠেসু ৰুত্তত্তা (সদ্দনীতিধাতুমালাযং ১৮ ল়কারন্তধাতু) থেরে লল়তো উপসেৰতো অপগমেন্তীতি অত্থো দট্ঠব্বো। ইধ পন অধিপ্পাযত্থং দস্সেন্তো আহ ‘‘তুম্হাক’’ন্তিআদি। <span class="bld">অপলাল়েতব্বা</span>তি অঞ্ঞং লল়তো উপসেৰতো অপগমেতব্বা। পরিসভূতে সামণেরূপসম্পন্নেতি যোজনা। <span class="bld">আদীনৰ</span>ন্তি দুস্সীলং নিস্সায ৰসনস্স <a name="M0.0256"></a> দোসং। ন্হাযিতুং আগতেন তযা গূথমক্খনং কতং ৰিয দুস্সীলং নিস্সায ৰিহরন্তেন দুস্সীলং কতন্তি যোজনা। ‘‘দুস্সীল’’ন্তি পদং পুরিমপচ্ছিমপদাপেক্খং, তস্মা দ্বিন্নং পদানং মজ্ঝে ৰুত্তং। তত্থ পুরিমপদাপেক্খকালে ৰুত্তকম্মং, পচ্ছিমপদাপেক্খকালে অৰুত্তকম্মং। <span class="bld">সো</span>তি সামণেরূপসম্পন্নো। <span class="bld">উপজ্ঝাযং ৰা</span>তি সামণেরং সন্ধায ৰুত্তং। <span class="bld">নিস্সযং ৰা</span>তি উপসম্পন্নং সন্ধায ৰুত্তং।</p>
<p class="bodytext"><span class="bld">তীসু</span> <a name="V1.0221"></a> <span class="bld">নাসনাসূ</span>তি সংৰাসলিঙ্গদণ্ডকম্মনাসনসঙ্খাতাসু তীসু নাসনাসু। <span class="bld">যো</span>তি সামণেরো। <span class="bld">নানাআপত্তিযো</span>তি পারাজিকথুল্লচ্চয পাচিত্তিযাপত্তিযো। <span class="bld">হী</span>তি সচ্চং, যস্মা ৰা। <span class="bld">কুন্থকিপিল্লিকম্পী</span>তি এত্থ পাণখাদকেহি সত্তেহি কুথিযতি হিংসিযতীতি কুন্থো, কুং পথৰিং ৰা ধারেতীতি <span class="bld">কুন্ধো</span>।</p>
<p class="bodytext">কিমিযেৰ পিল্লিকং পোতকং <span class="bld">কিপিল্লিকং</span> মিকারস্স লোপং কত্বা। পিল্লিকসদ্দো হি পোতকপরিযাযো। কিমীনং, কিমীসু ৰা পিল্লিকং <span class="bld">কিপিল্লিকং। নাসেতব্বতংযেৰা</span>তি লিঙ্গেন নাসেতব্বভাৰমেৰ। <span class="bld">তাৰদেৰা</span>তি তস্মিং মারণভিন্দনক্খণেযেৰ। <span class="bld">অস্সা</span>তি সামণেরস্স। <span class="bld">সেনাসনগ্গাহো চ পটিপ্পস্সম্ভতী</span>তি ৰস্সচ্ছেদো হোতীতি অধিপ্পাযো। <span class="bld">আকিণ্ণদোসোৰা</span>তি লিঙ্গনাসনদোসেন চ দণ্ডকম্মনাসনদোসেন চ আকুলদোসোৰ। <span class="bld">ৰিরজ্ঝিত্বা</span>তি ৰিরাধেত্বা। যথানিৰত্থপারুতস্সেৰ সামণেরস্সাতি সম্বন্ধো। <span class="bld">তস্মা</span>তি সরণগমনউপসম্পদকম্মৰাচানং সদিসত্তা। ভিক্খুনা সমাদিন্নং ৰিয ইমিনাপি সমাদিন্নানেৰ হোন্তীতি যোজনা। <span class="bld">এৰ</span>ন্তি এৰমিজ্ঝনে, সমাদিন্নে ৰা। <span class="bld">দল়্হীকরণত্থ</span>ন্তি সিক্খাপদানং দল়্হীকরণত্থং। <span class="bld">পতিট্ঠাপনত্থ</span>ন্তি সামণেরস্স পতিট্ঠাপনত্থং। <span class="bld">লচ্ছতী</span>তি লভিস্সতি। সঙ্ঘেন দাতব্বোতি সম্বন্ধো। <span class="bld">অপলোকেত্বা</span>তি সঙ্ঘং আপুচ্ছিত্বা। ইমিনা ছিন্নৰস্সকং দস্সেতি।</p>
<p class="bodytext">অদিন্নাদানে তিণসলাকমত্তেনাপি ৰত্থুনা অসমণো হোতীতি যোজনা। <span class="bld">ৰিপ্পটিপত্তিযা</span>তি ৰিকারেন পটিপজ্জনতো। <span class="bld">ভণিতে</span>তি <a name="M0.0257"></a> ভণনে। <span class="bld">জানিত্বা</span>তি জানিত্বা এৰ। এৰকারো হেত্থ অজ্ঝাহরিতব্বো, তেন ৰুত্তং ‘‘ন অজানিত্বা’’তি। যানি পঞ্চ সিক্খাপদানীতি যোজনা। <span class="bld">অস্সা</span>তি সামণেরস্স। <span class="bld">ঠপনত্থাযা</span>তি সিক্খাপদানং ঠপনত্থায। <span class="bld">অয</span>ন্তি পারাজিকো। <span class="bld">ৰিসেসো</span>তি ভিক্খূনং পাচিত্তিযতো ৰিসেসো।</p>
<p class="bodytext"><span class="bld">পটিপক্খৰসেনা</span>তি ‘‘অনরহং অসম্মাসম্বুদ্ধো’’তিআদিনা চ ‘‘দ্বাক্খাতো’’তিআদিনা চ ‘‘দুপ্পটিপ্পন্নো’’তিআদিনা চ পটিৰিরুদ্ধৰসেন গরহন্তো সামণেরো নিৰারেতব্বোতি সম্বন্ধো। <span class="bld">কণ্ডকনাসনাযা</span>তি কণ্ডকনামকস্স সামণেরস্স দণ্ডকম্মনাসনায। <span class="bld">তং লদ্ধি</span>ন্তি অৰণ্ণভাসনদিট্ঠিং। <span class="bld">অচ্চয</span>ন্তি অতিক্কমং, দোসং ৰা। <span class="bld">দেসাপেতব্বো</span>তি ‘‘অচ্চযো মং ভন্তে অচ্চগমা’’তিআদিনা দেসাপেতব্বা। <span class="bld">তং যুত্ত</span>ন্তি ‘‘লিঙ্গনাসনায নাসেতব্বো’’তি তং ৰচনং পতিরূপং। <span class="bld">হী</span>তি সচ্চং, যস্মা ৰা। <span class="bld">ইধা</span>তি খন্ধকে, ‘‘সামণেরং নাসেতু’’ন্তিৰচনে ৰা।</p>
<p class="bodytext">‘‘এসেৰ নযো’’তি ৰুত্তৰচনং পাকটং করোন্তো আহ ‘‘সস্সতুচ্ছেদানঞ্হী’’তিআদি। অঞ্ঞতরদিট্ঠিকো <a name="V1.0222"></a> সামণেরোতি যোজনা। <span class="bld">এত্থা</span>তি দসসু নাসনঙ্গেসু। <span class="bld">‘‘কাম’’</span>ন্তিপদেন পুনরুত্তিনিরত্থকদোসারোপনেন গরহং দস্সেতি। <span class="bld">‘‘পনা’’</span>তিপদেন তেসং দোসানং পহানেন সম্ভাৰনং দস্সেতি। অব্রহ্মচারিং সামণেরন্তি সম্বন্ধো। <span class="bld">উপসম্পাদেতুং ৰট্টতী</span>তি উপসম্পাদনং ৰট্টতি। ভিক্খুনিদূসকো সামণেরোতি সম্বন্ধো। <span class="bld">পব্বজ্জম্পী</span>তি এত্থ <span class="bld">পি</span>সদ্দস্স গরহত্থভাৰং দস্সেতুং ৰুত্তং ‘‘পগেৰ উপসম্পদ’’ন্তি। <span class="bld">এতমত্থ</span>ন্তি এতাদিসমত্থং।</p>
<p class="subhead">৪৭. পণ্ডকৰত্থুকথা</p>
<p class="bodytext"><a name="para109"></a><span class="paranum">১০৯</span>. দহরতরুণসদ্দানং ৰেৰচনত্তা ৰুত্তং <span class="bld">‘‘দহরে…পে॰… তরুণে’’</span>তি। <span class="bld">মোল়িগল্ল</span>সদ্দো থূলসরীরৰাচকো অনিপ্ফন্নপাটিপদিকোতি আহ ‘‘মোল়িগল্লেতি থূলসরীরে’’তি। <span class="bld">হত্থিভণ্ডে</span>তি এত্থ হত্থিসঙ্খাতং ভণ্ডং এতেসন্তি হত্থিভণ্ডাতি ৰুত্তে হত্থিগোপকাতি আহ ‘‘হত্থিগোপকে’’তি। অভিধানে (অভিধানপ্পদীপিকাযং ৩৬৭ গাথাযং) পন ‘‘হত্থিমেণ্ডো’’তি পাঠো অত্থি।</p>
<p class="bodytext"><span class="bld">পণ্ডকো</span>তি <a name="M0.0258"></a> পডতি ৰিকলভাৰং গচ্ছতীতি পণ্ডকো। সংখেপেন ৰুত্তমত্থং ৰিত্থারেন দস্সেন্তো আহ <span class="bld">‘‘তত্থা’’</span>তিআদি। তত্থ <span class="bld">যস্সা</span>তি পণ্ডকস্স। <span class="bld">অসুচিনা</span>তি সম্ভৰেন। <span class="bld">আসিত্তস্সা</span>তি আসিঞ্চিতব্বস্স। ইমিনা অসুচিনা মুখে আসিঞ্চিতব্বোতি <span class="bld">আসিত্তো</span>তি ৰচনত্থং দস্সেতি। <span class="bld">অয</span>ন্তি পণ্ডকো। <span class="bld">অজ্ঝাচার</span>ন্তি মেথুনজ্ঝাচারং। ‘‘উসূযায উপ্পন্নাযা’’তিইমিনা উসূযতীতি <span class="bld">উসূযো</span>তি ৰচনত্থং দস্সেতি। <span class="bld">উপক্কমেনা</span>তি ৰাযামেন। <span class="bld">বীজানী</span>তি অণ্ডানি। ইমিনা উপক্কমেন এতস্মা বীজানি অপনীতানীতি <span class="bld">ওপক্কমিকো</span>তি ৰচনত্থং দস্সেতি। পক্খে পৰত্তো পণ্ডকো <span class="bld">পক্খপণ্ডকো,</span> পক্খে পরিল়াহৰূপসমো পণ্ডকো <span class="bld">পক্খপণ্ডকো</span>তি ৰচনত্থং দস্সেন্তো আহ ‘‘একচ্চো পনা’’তিআদি। তত্থ পুব্বৰচনত্থে <span class="bld">পক্খে</span>তি কালপক্খেতি অত্থো দট্ঠব্বো। পচ্ছিমৰচনত্থে <span class="bld">পক্খে</span>তি জুণ্হপক্খেতি অত্থো দট্ঠব্বো। ‘‘অকুসলৰিপাকানুভাৰেনা’’তি পদং ‘‘পণ্ডকো হোতী’’তিপদেযেৰ সম্বন্ধিতব্বং। <span class="bld">অস্সা</span>তি পণ্ডকস্স। <span class="bld">নপুংসকপণ্ডকো</span>তি পুরিসো ৰিয সাতিসযং পচ্চামিত্তে ন পুংসকেতি অভিমদ্দনং কাতুং ন সক্কোতীতি <span class="bld">নপুংসকো</span>। ন পুমা ন ইত্থীতি <span class="bld">নপুংসকো</span>তি কত্বা নপুমনইত্থিসদ্দস্স নিরুত্তিনযেন নপুংসককরণম্পি ৰদন্তি। নপুংসকোযেৰ পণ্ডকো নপুংসকপণ্ডকো। <span class="bld">তেসূ</span>তি পঞ্চসু পণ্ডকেসু। <span class="bld">তেসুপী</span>তি ওপক্কমিকাদীসু তীসুপি। ‘‘যস্মিং পক্খে’’তি ইমিনা পক্খে পক্খে পণ্ডকভাৰং নিৰত্তেতি। <span class="bld">অস্সা</span>তি পণ্ডকস্স। <span class="bld">এত্থা</span>তি পঞ্চসু পণ্ডকেসু। <span class="bld">সোপী</span>তি পণ্ডকোপি। <span class="bld">ইতো</span>তি পণ্ডকৰারতো। <span class="bld">‘‘এসেৰ নযো’’</span>তি ইমিনা লিঙ্গনাসনমেৰ অতিদিসতি।</p>
<p class="subhead">৪৮. থেয্যসংৰাসকৰত্থুকথা</p>
<p class="bodytext"><a name="para110"></a><span class="paranum">১১০</span>. <span class="bld">পারিজঞ্ঞপত্তস্সা</span>তি <a name="V1.0223"></a> পরিহাযতীতি পরিজানি, ইস্সরিযভোগাদি, তস্স ভাৰো পারিজঞ্ঞং, ইস্সরিযভোগাদিক্খযো, তং পত্তোতি পারিজঞ্ঞপত্তো, তস্স। <span class="bld">‘‘পারিজুঞ্ঞপত্তস্সা’’</span>তিপি উকারেন সহ পাঠো অত্থি। <span class="bld">খীণকোলঞ্ঞো</span>তি এত্থ কুলে জাতা কোলঞ্ঞা, ণ্যপচ্চযো, নকারাগমো। খীণা কোলঞ্ঞা অস্সাতি খীণকোলঞ্ঞোতি <a name="M0.0259"></a> ৰচনত্থং দস্সেন্তো আহ ‘‘মাতিপক্খপিতিপক্খতো’’তিআদি। তত্থ <span class="bld">মাতিপক্খপিতিপক্খতো</span>তি মাতুযা পক্খো মাতিপক্খো, পিতুনো পক্খো পিতিপক্খো, মাতিপক্খো চ পিতিপক্খো চ মাতিপক্খপিতিপক্খা। <span class="bld">ফাতিং কাতু</span>ন্তি এত্থ ফা-ধাতু ৰড্ঢনত্থোতি আহ ‘‘ৰড্ঢেতু’’ন্তি। ‘‘পুচ্ছিযমানো’’তি ইমিনা <span class="bld">অনুযুঞ্জিযমানো</span>তি এত্থ অনুত্যূপসগ্গৰসেন যুজসদ্দো পুচ্ছনত্থোতি দস্সেতি।</p>
<p class="bodytext"><span class="bld">থেয্যসংৰাসকো</span>তি থেননং থেয্যং নকারস্স যকারং কত্বা, থেয্যায সংৰাসকো ইমস্সাতি থেয্যসংৰাসকো। এত্থ চ ন কেৰলং ৰস্সগণনাদিকোযেৰ সংৰাসো নাম হোতি, অথ খো থেয্যায লিঙ্গগহণম্পি সংৰাসোযেৰ নাম। তস্মা তস্স তিৰিধভাৰং দস্সেন্তো আহ ‘‘তযো’’তিআদি। তত্থ লিঙ্গং থেনেতীতি <span class="bld">লিঙ্গথেনকো,</span> এসেৰ নযো ইতরেসুপি। তমত্থং ৰিত্থারেন্তো আহ ‘‘তত্থা’’তিআদি। তত্থ <span class="bld">যো</span>তি থেয্যসংৰাসকো। <span class="bld">লিঙ্গমত্তস্সেৰা</span>তি এত্থ মত্তসদ্দেন সংৰাসাদযো নিৰত্তেতি।</p>
<p class="bodytext"><span class="bld">ৰিদেস</span>ন্তি অত্তনো দেসতো ৰিযোগং দেসং। ৰিসদ্দো হেত্থ ৰিযোগত্থৰাচকো। অথ ৰা ৰি দূরং দেসং। ৰিসদ্দো হেত্থ দূরত্থৰাচকো। <span class="bld">মুসা</span>তি অভূতত্থে দুতিযন্তনিপাতো, অভূতং ৰচনন্তি অত্থো। <span class="bld">পটিবাহতী</span>তি অঞ্ঞে নিৰারেতি। <span class="bld">সংৰাসথেনকো নামা</span>তি এত্থ কো সংৰাসো নাম, ননু এককম্মাদিকোতি আহ ‘‘ভিক্খুৰস্সগণনাদিকো’’তিআদি। <span class="bld">ভিক্খুৰস্সগণনাদিকো</span>তি আদিসদ্দেন যথাৰুড্ঢং ৰন্দনসাদিযনং আসনপটিবাহনং উপোসথপৰারণাদীসু সন্দিস্সনন্তি ইমানি সঙ্গণ্হাতি। ‘‘কিরিযভেদো’’তি ইমিনা সং একতো ৰসিযতি অনেনাতি <span class="bld">সংৰাসো</span>তি ৰচনত্থেন কিরিযভেদো সংৰাসো নামাতি দস্সেতি। <span class="bld">ইমস্মিং অত্থে</span>তি ইমস্মিং ৰত্থুম্হি, ইমস্মিং ঠানেতি অত্থো। ইমিনা পারাজিকাদিট্ঠানে পন এককম্মাদিকো সংৰাসো নামাতি দস্সেতি।</p>
<p class="bodytext">‘‘লিঙ্গস্স <a name="M0.0260"></a> চেৰ সংৰাসস্স চা’’তি ইমিনা <span class="bld">উভযথেনকো</span>তি এত্থ উভযসরূপং দস্সেতি।</p>
<p class="bodytext"><span class="bld">এত্থা</span>তি <a name="V1.0224"></a> থেয্যসংৰাসকট্ঠানে। <span class="bld">রাজ…পে॰… ভযেহি ৰা</span>তি এত্থ ভযসদ্দো পচ্চেকং যোজেতব্বো। রাজভযেন চ দুব্ভিক্খভযেন চ কন্তারভযেন চ রোগভযেন চ ৰেরিভযেন চাতি হি অত্থো। <span class="bld">চীৰরগহণত্থ</span>ন্তি চীৰরাহরণত্থং, অযমেৰ ৰা পাঠো। <span class="bld">ৰা</span>সদ্দো হেত্বত্থং ৰা সম্পদানত্থং ৰা সম্পিণ্ডেতি। অযং গাথা ৰিভত্তিযা উপ্পটিপাটিত্তা ভগ্গরীতিসঙ্খাতা অলঙ্কারদোসা ন মুত্তা। <span class="bld">লিঙ্গ</span>ন্তি সমণলিঙ্গং। <span class="bld">ইধা</span>তি ইমস্মিং সাসনে।</p>
<p class="bodytext"><span class="bld">নাধিৰাসেতী</span>তি ন সম্পটিচ্ছতি। <span class="bld">যাৰা</span>তি যত্তকং কালং, অযং পনেত্থ যোজনা – ইধ যো রাজ…পে॰… ভযেন ৰা চীৰরগহণত্থং ৰা লিঙ্গং আদিযতি, সো সুদ্ধমানসো হুত্বা যাৰ সংৰাসং নাধিৰাসেতি, তাৰ এসো ‘‘থেয্যসংৰাসকো নামা’’তি ন ৰুচ্চতীতি।</p>
<p class="bodytext"><span class="bld">তত্রা</span>তি তাসু গাথাসু। <span class="bld">ইধা</span>তি ইমস্মিং সাসনে। <span class="bld">এৰ</span>ন্তি লিঙ্গে গহিযমানে। <span class="bld">তস্মি</span>ন্তি জনে। <span class="bld">অনোসরিত্বাৰা</span>তি অনোক্কমিত্বাৰ। <span class="bld">লিঙ্গং অপনেত্বা</span>তি সযং গহিতং সমণলিঙ্গং ৰিনাসেত্বা। <span class="bld">পব্বজিতালয</span>ন্তি পব্বজিতছাযং। <span class="bld">পুব্বে</span>তি সংৰাসথেনকে।</p>
<p class="bodytext"><span class="bld">সব্বপাসণ্ডিযভত্তানী</span>তি সব্বানি পাসণ্ডং উদ্দিস্স দিন্নানি ভত্তানি।</p>
<p class="bodytext">সত্তে ৰহতীতি <span class="bld">সত্তৰাহো</span>। ৰিরমিতব্বন্তি <span class="bld">ৰেরং,</span> তং পৰত্তেতীতি <span class="bld">ৰেরিকো</span>। কাযেন পরিহরিতব্বানীতি <span class="bld">কাযপরিহারিযানি। ত</span>ন্তি তুৰং। <span class="bld">হীনাযাৰত্তভাৰ</span>ন্তি হীনায গিহিভাৰায আৰত্তভাৰং।</p>
<p class="bodytext"><span class="bld">উপ্পব্বজিত্বা</span>তি পব্বজৰিযোগং কত্বা। <span class="bld">তমত্থ</span>ন্তি উপ্পব্বজিতসঙ্খাতমত্থং। <span class="bld">অস্সা</span>তি মহাসামণেরস্স।</p>
<p class="bodytext"><span class="bld">মহন্তো ৰা</span>তি এত্থ <span class="bld">ৰা</span>সদ্দো গরহত্থো। পগেৰ দহরোতি দস্সেতি। অব্যত্তো হোতীতি যোজনা। <span class="bld">সো</span>তি সামণেরো।</p>
<p class="bodytext"><span class="bld">ৰচ্ছগোরক্খাদীনী</span>তি <a name="M0.0261"></a> এত্থ <span class="bld">ৰচ্ছো</span>তি তরুণগোণো। সো হি মাতুসন্তিকে ৰসতীতি <span class="bld">ৰচ্ছো</span>। মাতুযা ৰিযোগকালে ৰা ৰস্সতীতি ৰচ্ছোতি ৰুচ্চতি। ইমিনা দম্মগৰজরগ্গৰাপি সামঞ্ঞতো গহিতা। <span class="bld">গো</span> ৰুচ্চতি খেত্তভূমি। ৰচ্ছো চ গো চ <span class="bld">ৰচ্ছগৰা,</span> তেসং রক্খনং ৰচ্ছগোরক্খো, সো আদি যেসং কসিকম্মাদীনন্তি ৰচ্ছগোরক্খাদীনি। ‘‘সূপসম্পন্নো’’তি ইমিনা <a name="V1.0225"></a> গহট্ঠম্পি সচে উপসম্পাদেতি, সূপসম্পন্নোতি দস্সেতি। <span class="bld">অনুপসম্পন্নকালেযেৰা</span>তি সামণেরকালেযেৰ। <span class="bld">ৰিনযৰিনিচ্ছযে</span>তি ৰিনযে ৰুত্তস্স থেয্যসংৰাসকস্স ৰিনিচ্ছযে। <span class="bld">থেয্যসংৰাসকো হোতি</span> লিঙ্গস্স অপনীতত্তা।</p>
<p class="bodytext"><span class="bld">থেয্যসংৰাসকো ন হোতি</span> সলিঙ্গে ঠিতত্তা। <span class="bld">অযম্পি থেয্যসংৰাসকো ন হোতি</span> কাসাযে সউস্সাহত্তা। <span class="bld">থেয্যসংৰাসকো হোতি</span> কাসাযে ধুরস্স নিক্খিত্তত্তা।</p>
<p class="bodytext"><span class="bld">থেয্যসংৰাসকো ন হোতি</span> সলিঙ্গে ঠিতত্তা। <span class="bld">নেৰ থেয্যসংৰাসকো হোতি</span> কাসাযে সউস্সাহত্তা। <span class="bld">মেথুনসেৰনাদীহী</span>তিআদিসদ্দেন পাণাতিপাতাদযো সঙ্গণ্হাতি। <span class="bld">থেয্যসংৰাসকো হোতি</span> কাসাযে ধুরস্স নিক্খিত্তত্তা। <span class="bld">ওৰট্টিক</span>ন্তি অধোৰট্টেন করণং। <span class="bld">রক্খতি তাৰা</span>তি তাৰ রক্খতি ৰীমংসনেন নিৰাসিতত্তা। <span class="bld">লিঙ্গ</span>ন্তি সমণলিঙ্গং। <span class="bld">থেয্যসংৰাসকো হোতি</span> গিহিলিঙ্গস্স সম্পটিচ্ছিতত্তা।</p>
<p class="bodytext"><span class="bld">ৰীমংসতি ৰা সম্পটিচ্ছতি ৰা রক্খতিযেৰ</span> ওদাতৰত্থস্স অন্তোকাসাযভাৰতো। ‘‘ভিক্খুনিযাপি এসেৰ নযো’’তি ৰুত্তমেৰত্থং ৰিভাৰেন্তো আহ ‘‘সাপী’’তিআদি।</p>
<p class="bodytext">ৰুড্ঢপব্বজিতো সামণেরোতি সম্বন্ধো। <span class="bld">পাল়িযম্পী</span>তি পন্তিযম্পি। সেনো মংসপেসিং গহেত্বা গচ্ছতি ৰিয ভত্তপিণ্ডে পত্তং উপনামেত্বা গহেত্বা গচ্ছতি। <span class="bld">থেয্যসংৰাসকো ন হোতি</span> ৰস্সানং অগণনত্তা।</p>
<p class="subhead">৪৮. তিত্থিযপক্কন্তককথা</p>
<p class="bodytext"><a name="para110"></a><span class="paranum">১১০</span>. পক্কমতীতি <a name="M0.0262"></a> <span class="bld">পক্কন্তো,</span> ‘‘পৰিট্ঠো’’তি ইমিনা কমুধাতুযা পদৰিক্খেপত্থং দস্সেতি, ইচ্ছাকন্তিঅত্থে নিৰত্তেতি। <span class="bld">সো</span>তি তিত্থিযপক্কন্তকো। <span class="bld">তত্রা</span>তি তিত্থিযপক্কন্তকে। উপসম্পন্নো ভিক্খু গচ্ছতীতি সম্বন্ধো। <span class="bld">তেস</span>ন্তি তিত্থিযানং। ‘‘তিত্থিযো ভৰিস্সামী’’তি পুব্বেৰ লদ্ধিগহিতত্তা ৰুত্তং ‘‘লিঙ্গে আদিন্নমত্তে’’তি। <span class="bld">কুসচীরাদীনী</span>তি এত্থ <span class="bld">কুসো</span> ৰুচ্চতি সলাকা। <span class="bld">চীরো</span>তি পন্তি, আৰলীতি অত্থো। কুসে রজ্জুনা আৰুনিত্বা কতো চীরো <span class="bld">কুসচীরো,</span> সো আদি যেসং তানীতি কুসচীরাদীনি। আদিসদ্দেন ফলকচীরাদযো সঙ্গণ্হাতি। কুসতিণেহি কতো চীরো <span class="bld">কুসচীরো</span>তিপি ৰদন্তি। <span class="bld">নগ্গো</span>তি অচেলকো। <span class="bld">আজীৰকো</span>তি অচেলকৰতমাদায <a name="V1.0226"></a> জীৰতীতি আজীৰকো। <span class="bld">তেস</span>ন্তি আজীৰকানং। ওৰদিতো হুত্বাতি সম্বন্ধো।</p>
<p class="bodytext"><span class="bld">কি</span>ন্তি কিং ৰতং। <span class="bld">লুঞ্চাপেতী</span>তি অপনযাপেতি। <span class="bld">মোরপিঞ্ছাদীনী</span>তি এত্থ <span class="bld">পিঞ্ছং</span> ৰুচ্চতি পক্খো। সো হি পিঞ্ছতি আকাসে গচ্ছতি অনেনাতি পিঞ্ছন্তি ৰুচ্চতি। পিছি গতিযন্তি ধাতুপাঠো। মোরস্স পিঞ্ছং মোরপিঞ্ছং, তং আদি যেসং তানীতি মোরপিঞ্ছাদীনি। আদিসদ্দেন উলূকপিঞ্ছাদযো সঙ্গণ্হাতি। <span class="bld">যাৰ ন সম্পটিচ্ছতী</span>তি যাৰ লদ্ধিং ন সম্পটিচ্ছতি। <span class="bld">ন</span>ন্তি ৰীমংসমানং ভিক্খুং। <span class="bld">লদ্ধী</span>তি তিত্থিযলদ্ধি। <span class="bld">রক্খতী</span>তি তিত্থিযপক্কন্তকতো রক্খতি। লদ্ধিযা অভাৰেন তিত্থিযপক্কন্তকো ন হোতীতি অধিপ্পাযো। <span class="bld">অচ্ছিদ্দচীৰরো</span>তি এত্থ আকারো কোধত্থো, অড্ডত্থো ৰা হোতি, ছিদ্দসদ্দো দূসনত্থো হোতি। তস্মা আকোধেন অড্ডেন ৰা ছিদ্দো দূসিতোতি <span class="bld">অচ্ছিদ্দো</span>তি অত্থো দট্ঠব্বো। ‘‘অচ্ছিন্নো’’তিপি পাঠো। অচ্ছিদ্দং চীৰরমেতস্সাতি অচ্ছিদ্দচীৰরো। <span class="bld">তিত্থাযতন</span>ন্তি তিত্থীনং নিৰাসট্ঠানং, তিত্থিযানং উপস্সযন্তি অত্থো।</p>
<p class="subhead">৪৯. তিরচ্ছানগতৰত্থু</p>
<p class="bodytext"><a name="para111"></a><span class="paranum">১১১</span>. দেৰসম্পত্তিসদিসং ইস্সরিযসম্পত্তিং অনুভৰন্তোপি সো নাগো কস্মা নাগযোনিযা অট্টীযতীতি আহ <span class="bld">‘‘কিঞ্চাপী’’</span>তিআদি।</p>
<p class="bodytext">তত্থ <a name="M0.0263"></a> কিঞ্চাপি অনুভোতীতি সম্বন্ধো। <span class="bld">কিঞ্চাপি</span>সদ্দো হেত্থ সম্ভাৰনাজোতকো, পনসদ্দো গরহত্থজোতকো। <span class="bld">কুসলৰিপাকেনা</span>তি অহেতুককুসলৰিপাকেন। <span class="bld">তস্সা</span>তি নাগস্স। <span class="bld">সজাতিযা</span>তি সমানজাতিযা নাগিযা। <span class="bld">উদকসঞ্চারিমণ্ডূকভক্খ</span>ন্তি উদকে সঞ্চরণসীলং মণ্ডূকসঙ্খাতং ভক্খং পাতুভৰতীতি যোজনা। <span class="bld">সো</span>তি নাগো। <span class="bld">অট্টীযতী</span>তি অরমণং পীল়িযতি। <span class="bld">হরাযতী</span>তি এত্থ হরেধাতু লজ্জনত্থোতি আহ ‘‘লজ্জতী’’তি। একারন্তো ধাতু ভূৰাদিগণিকো (সদ্দনীতিধাতুমালাযং ১৬ রকারন্তধাতু)। <span class="bld">জিগুচ্ছতী</span>তি এত্থ গুপধাতুযা কম্মং দস্সেন্তো আহ ‘‘অত্তভাৰ’’ন্তি। ‘‘তস্স ভিক্খুনো’’তিপদস্স ‘‘নিক্খন্তে’’তিপদেন যোজিতব্বত্তা ভুম্মত্থে সামিৰচনন্তি আহ ‘‘তস্মিং ভিক্খুস্মি’’ন্তি। অথ ৰা <span class="bld">তস্স ভিক্খুনো</span>তি সামিযোগত্তা ‘‘নিক্খন্তে’’তি এত্থ ভাৰত্থে মানপচ্চযোতি আহ ‘‘নিক্খমনে’’তি। ইমিনা নিক্খন্তেতি এত্থ ন অন্তপচ্চযো, মানপচ্চযস্সেৰ অন্তভাৰং কত্বা ৰুত্তোতি দস্সেতি। <span class="bld">ৰিস্সট্ঠো</span>তি সতিৰিস্সজ্জিতো। <span class="bld">তস্মি</span>ন্তি ভিক্খুম্হি। <span class="bld">কপিমিদ্ধৰসেনেৰা</span>তি কপিনো মিদ্ধৰসেন এৰ। অথ ৰা কপিমিদ্ধৰসেন নিদ্দাযন্তো ইৰ নিদ্দাযন্তোতি যোজনা। <span class="bld">পটিনিপজ্জী</span>তি পুন নিপজ্জি। <span class="bld">ৰিস্সরমকাসী</span>তি <a name="V1.0227"></a> এত্থ ৰিসদ্দো ৰিরূপত্থজোতকো, সরসদ্দো সদ্দৰাচকোতি দস্সেন্তো আহ ‘‘ৰিরূপং মহাসদ্দমকাসী’’তি।</p>
<p class="bodytext">‘‘অকারস্স লোপং কত্বা’’তি ইমিনা <span class="bld">তুম্হে খোত্থা</span>তি এত্থ ‘‘তুম্হে খো অত্থা’’তি পদৰিভাগং কত্বা ওকারতো পরস্স অকারস্স লোপং দস্সেতি। ‘‘অকারস্সালোপ’’ন্তিপি পাঠো। এৰঞ্হি সতি অকারস্স অলোপং কত্বাতি অত্থো দট্ঠব্বো। ইমিনা ‘‘তুম্হে খো অত্থা’’তি পদচ্ছেদং কত্বা অকারে পরে ওকারস্স ৰকারং কত্বা তুম্হে খ্বত্থা’’তি পাঠো দস্সিতো। কস্মা ইমস্মিং ধম্মৰিনযে অৰিরূল়্হিধম্মাতি আহ ‘‘ঝান…পে॰… অভব্বত্তা’’তি। ‘‘ভৰথা’’তি ইমিনা <span class="bld">অত্থা</span>তি এত্থ অসধাতু সত্তত্থৰাচকো থৰিভত্তীতি দস্সেতি। <span class="bld">সজাতিযা</span>তি এত্থ সমানা জাতি এতিস্সাতি সজাতীতি <a name="M0.0264"></a> ৰুত্তে নাগী এৰাতি আহ ‘‘নাগিযা এৰা’’তি। <span class="bld">মনুস্সিত্থিআদী</span>তি এত্থ আদিসদ্দেন তিরচ্ছানগতিত্থীপেতিত্থীদেৰিত্থিযো সঙ্গণ্হাতি। ‘‘দ্বেমে ভিক্খৰে পচ্চযা’’তি দেসনা সাৰসেসদেসনাতি দস্সেন্তো আহ ‘‘এত্থ চা’’তি। <span class="bld">এত্থা</span>তি তিরচ্ছানগতৰত্থুম্হি। <span class="bld">অভিণ্হ</span>ন্তি অভিক্খণং পুনপ্পুনন্তি অত্থো।</p>
<p class="bodytext"><span class="bld">তিরচ্ছানগতো</span>তি এত্থ কিং অপাযপরিযাপন্নো দুগ্গতিঅহেতুকপটিসন্ধিকোৰাধিপ্পেতোতি আহ ‘‘নাগো ৰা হোতূ’’তিআদি।</p>
<p class="subhead">৫০. মাতুঘাতকাদিৰত্থুকথা</p>
<p class="bodytext"><a name="para112"></a><span class="paranum">১১২</span>. <span class="bld">নিক্খন্তি</span>ন্তি এত্থ ‘‘ইমস্স পাপকম্মস্সা’’তি ছট্ঠীযোগত্তা ভাৰত্থে তিপচ্চযোতি আহ ‘‘নিক্খমন’’ন্তি। <span class="bld">অপৰাহন</span>ন্তি অপাযপটিসন্ধিৰহনতো অপগমনং। <span class="bld">যেনা</span>তি মনুস্সভূতেন যেন জীৰিতা ৰোরোপিতাতি সম্বন্ধো। <span class="bld">মনুস্সিত্থিভূতা</span>তি মনুস্সিত্থী হুত্বা ভূতা, মনুস্সিত্থীভাৰং ৰা ভূতা পত্তা। ইমিনা তিরচ্ছানগতিত্থিআদযো নিৰত্তেতি। ‘‘জনিকা’’তি ইমিনা পোসাৰনিকমাতাদযো নিৰত্তেতি। <span class="bld">সযম্পী</span>তি এত্থ পিসদ্দো ন কেৰলং মাতাযেৰ, অথ খো পুত্তেনাপীতি দস্সেতি। <span class="bld">সতা</span>তি সন্তেন। মনুস্সজাতিকেনেৰ সতা মনুস্সজাতিকো এৰ হুত্বা ৰোরোপিতাতি যোজনা। অনন্তরে ভৰে ফলং নিব্বত্তেতীতি <span class="bld">আনন্তরিযং,</span> মাতুঘাতককম্মং, তেন জাতিসামঞ্ঞম্পি অজনিকং ঘাতেন্তো চ জনিকম্পি জাতিভেদং ঘাতেন্তো চ ন অনন্তরিকো হোতি, তস্স পব্বজ্জা চ উপসম্পদা চ ন ৰারিতাতি দস্সেন্তো আহ ‘‘যেন পনা’’তিআদি। তত্থ পোসেতি ৰদ্ধেতীতি পোসাপনিযা, সা এৰ <span class="bld">পোসাৰনিকা</span> পকারস্স ৰকারং, যকারস্স চ ককারং কত্বা, পোসাৰনিকা চ সা মাতা চেতি <span class="bld">পোসাৰনিকমাতা। অস্সা</span>তি <a name="V1.0228"></a> পুত্তস্স। ইদং পদং পুব্বাপরাপেক্খং। তত্থ পুব্বপদে ভাৰসম্বন্ধো, পচ্ছিমপদে সামিসম্বন্ধো। সব্বথা এসেৰ নযো হোতীতি আহ ‘‘সচেপী’’তিআদি। <span class="bld">ৰেসিযা</span>তি উপলক্খণৰসেন ৰুত্তং <a name="M0.0265"></a>। যায কাযচি ইত্থিযা পুত্তস্সাপি গহেতব্বত্তা। ‘‘অযং মে পিতা’’তি অজাননমেৰ হি পমাণং। <span class="bld">অনেনা</span>তি ইমিনা পুত্তেন। ‘‘পিতুঘাতকোত্বেৰ সঙ্খ্যং গচ্ছতী’’তি ইমিনা মাতুঘাতকেপি ‘‘অযং মে মাতা’’তি অজানিত্বা ঘাতেন্তোপি মাতুঘাতকোত্বেৰ সঙ্খ্যং গচ্ছতীতি দস্সেতি।</p>
<p class="bodytext"><a name="para114"></a><span class="paranum">১১৪</span>. সঙ্খেপেন ৰুত্তমত্থং ৰিত্থারেন দস্সেন্তো আহ ‘‘মনুস্সজাতিযং হী’’তিআদি। <span class="bld">অপব্বজিত</span>ন্তি গিহিভূতং। <span class="bld">পব্বজ্জা চস্সা</span>তি এত্থ চসদ্দেন উপসম্পদাপি ৰারিতাতি দস্সেতি। <span class="bld">অস্সা</span>তি অরহন্তঘাতকস্স। <span class="bld">অৰসেস</span>ন্তি অরহন্ততো অৰসেসং। <span class="bld">অস্সা</span>তি অরিযঘাতকস্স। <span class="bld">আনন্তরিযো ন হোতি</span> তিরচ্ছানগতত্তা পনস্স পব্বজ্জা ৰারিতাতি অত্থো নেতব্বো। <span class="bld">এত্থা</span>তি মাতুঘাতকাদিকম্মেসু। <span class="bld">ৰধাযা</span>তি তদত্থে চতুত্থীতি আহ ‘‘ৰধত্থাযা’’তি। ‘‘মারেতু’’ন্তি ইমিনা ‘‘ৰধত্থাযা’’তি এত্থ হনধাতু হিংসনত্থোতি দস্সেতি। ‘‘নীযন্তী’’তি ইমিনা <span class="bld">ওনীযন্তী</span>তি এত্থ ওত্যূপসগ্গো ধাত্বত্থানুৰত্তকোতি দস্সেতি। যং পন ৰচনং ৰুত্তন্তি সম্বন্ধো। তস্স ৰচনস্স অত্থোতি যোজনা। <span class="bld">‘‘সচা চ ইতি অযং নিপাতো ৰুত্তো’’</span>তি ইমিনা ভযপীল়িতত্তা চ নিরুত্তীসু অকুসলত্তা চ দৰাভণনেন রৰাভণনেন অযং নিপাতো চোরেহি ৰুত্তোতি দস্সেতি। <span class="bld">‘‘সচে চ ইচ্চেৰ ৰা পাঠো’’</span>তি ইমিনা তেহি তথা ৰুত্তেপি সঙ্গীতিকালে ৰা পোত্থকারূল়্হকালে ৰা যথাভূতং সঙ্গীতত্তা, পোত্থকারূল়্হত্তা চ যথাভূতো পাঠো অত্থীতি দস্সেতি। <span class="bld">তত্থা</span>তি তেসু পদেসু। নিদ্ধারণে ভুম্মং। <span class="bld">তস্সা</span>তি ‘‘সচজ্জ ময’’ন্তি পাঠস্স। ‘‘সচে অজ্জ ময’’ন্তি ইমিনা একারলোপসন্ধিং দস্সেতি। ‘‘সচেজ্জ ময’’ন্তি অকারলোপসন্ধিনাপি পাঠো অত্থি।</p>
<p class="bodytext"><a name="para115"></a><span class="paranum">১১৫</span>. <span class="bld">পকতত্ত</span>ন্তি পকতিযা সীলসঙ্খাতো অত্তা সভাৰো এতিস্সাতি পকতত্তা, তং। কাযসংসগ্গেন ভিক্খুনীনং পারাজিকত্তা ৰুত্তং ‘‘সীলৰিনাসং পাপেতী’’তি। অনিচ্ছমানংযেৰ ভিক্খুনিন্তি সম্বন্ধো।</p>
<p class="bodytext"><span class="bld">ইচ্ছমান</span>ন্তি <a name="M0.0266"></a> ওদাতৰত্থৰসনং ইচ্ছমানং। যস্মা অভিক্খুনী হোতি, তস্মা ভিক্খুনীদূসকো ন হোতীতি যোজনা। সীলৰিপন্নং ভিক্খুনিন্তি সম্বন্ধো।</p>
<p class="bodytext">যো <a name="V1.0229"></a> দেৰদত্তো সঙ্ঘং ভিন্দতি ৰিয, ভিন্দতীতি যোজনা। <span class="bld">উদ্ধম্ম</span>ন্তি ধম্মতো ৰিরহিতং। <span class="bld">উব্বিনয</span>ন্তি ৰিনযতো ৰিরহিতং। <span class="bld">চতুন্নং কম্মান</span>ন্তি অপলোকনাদীনং চতুন্নং কম্মানং।</p>
<p class="bodytext">যো দেৰদত্তো লোহিতং উপ্পাদেতি ৰিয, উপ্পাদেতীতি যোজনা। <span class="bld">দুট্ঠচিত্তেনা</span>তি এত্থ ন যংকিঞ্চি দুট্ঠচিত্তং দুট্ঠচিত্তং নাম, অথ খো ৰধকচিত্তন্তি আহ ‘‘ৰধকচিত্তেনা’’তি। <span class="bld">সরীরে</span>তি সরীরব্ভন্তরে। তথাগতস্স হি অভেজ্জকাযত্তা পরূপক্কমেন চম্মচ্ছেদং কত্বা লোহিতস্স উপ্পাদনং নাম নত্থি। যো পন জীৰকো ফাসুং করোতি ৰিয, ফাসুং করোতীতি যোজনা। <span class="bld">লোহিতঞ্চা</span>তি পূতিলোহিতঞ্চ।</p>
<p class="subhead">৫৪. উভতোব্যঞ্জনকৰত্থুকথা</p>
<p class="bodytext"><a name="para116"></a><span class="paranum">১১৬</span>. <span class="bld">উভতোব্যঞ্জনকো</span>তি এত্থ বাহিরত্থসমাসং দস্সেন্তো আহ ‘‘ইত্থিনিমিত্তুপ্পাদনকম্মতো চা’’তিআদি। তত্থ ‘‘ইত্থি…পে॰… কম্মতো চা’’তি ইমিনা উভযসরূপং দস্সেতি। উভতো কম্মতো পৰত্তন্তি পাঠসেসো যোজেতব্বো। <span class="bld">ব্যঞ্জন</span>ন্তি নিমিত্তং। <span class="bld">অস্সা</span>তি জনস্স। <span class="bld">করোতিপি কারেতিপী</span>তি এত্থ করধাতুযা সুদ্ধকম্মকারিতকম্মানি দস্সেন্তো আহ ‘‘পুরিসনিমিত্তেনা’’তিআদি। তত্থ ‘‘ৰীতিক্কম’’ন্তি ইমিনা সুদ্ধকম্মং দস্সেতি, ‘‘পর’’ন্তি ইমিনা কারিতকম্মং দস্সেতি। <span class="bld">সমাদপেত্বা</span>তি উয্যোজেত্বা। তস্স দুৰিধভাৰং দস্সেন্তো আহ ‘‘দুৰিধো’’তিআদি। তত্থ ইত্থিভাৰেন লক্খিতো উভতোব্যঞ্জনকো <span class="bld">ইত্থিউভতোব্যঞ্জনকো</span>। এস নযো ইতরত্থাপি।</p>
<p class="bodytext"><span class="bld">তত্থা</span>তি দুৰিধেসু উভতোব্যঞ্জনকেসু। <span class="bld">ইত্থিনিমিত্ত</span>ন্তি ইত্থিযা অঙ্গজাতং। এসেৰ নযো ‘‘পুরিসনিমিত্ত’’ন্তি এত্থাপি। <span class="bld">পাকটং পটিচ্ছন্ন</span>ন্তি সভাৰতো পাকটং পটিচ্ছন্নং। পুন <span class="bld">পটিচ্ছন্নং পাকট</span>ন্তি রাগৰসেন পটিচ্ছন্নং <a name="M0.0267"></a> পাকটং। <span class="bld">পরং গণ্হাপেতী</span>তি পরমেৰ গণ্হাপেতীতি অত্থো। <span class="bld">ইদ</span>ন্তি কারণং। <span class="bld">এতেস</span>ন্তি দ্বিন্নং উভতোব্যঞ্জনকানং। <span class="bld">কুরুন্দিযং পন ৰুত্তং,</span> কিং ৰুত্তন্তি যোজনা। <span class="bld">তত্থা</span>তি উভতোব্যঞ্জনকে। <span class="bld">ৰিচারণক্কমো</span>তি ৰীমংসনানুক্কমো। ‘‘তত্থ ৰিচারক্কমো’’তিপি পাঠো। ৰিচারণক্কমো ধম্মসঙ্গহট্ঠকথায ৰেদিতব্বো, ইধ পন কিং ৰেদিতব্বন্তি আহ ‘‘ইদমিধ ৰেদিতব্ব’’ন্তি। তত্থ <span class="bld">ইদ</span>ন্তি নপব্বজ্জূপসম্পদকারণং। <span class="bld">ইধা</span>তি ইমিস্সং ৰিনযট্ঠকথাযং।</p>
<p class="subhead">৫৫. অনুপজ্ঝাযকাদিৰত্থুকথা</p>
<p class="bodytext"><a name="para117"></a><span class="paranum">১১৭</span>. <span class="bld">তেন খো পন সমযেনা</span>তি এত্থ তসদ্দস্স অনিযমনিদ্দেসভাৰং দস্সেন্তো আহ ‘‘যেন সমযেনা’’তি। <span class="bld">সিক্খাপদং অপঞ্ঞত্তং হোতী</span>তি ‘‘ন ভিক্খৰে অনুপজ্ঝাযকো উপসম্পাদেতব্বো’’তি <a name="V1.0230"></a> সিক্খাপদং অপঞ্ঞত্তং হোতি। ‘‘উপজ্ঝাযৰিরহিত’’ন্তি ইমিনা <span class="bld">অনুপজ্ঝাযক</span>ন্তি এত্থ অকারস্স ৰিরহত্থং দস্সেতি। উপজ্ঝাযৰিরহিতং উপসম্পদাপেক্খন্তি সম্বন্ধো। <span class="bld">‘‘এৰ’’</span>ন্তিআদিনা দোসং দস্সেতি। <span class="bld">উপজ্ঝং অগাহাপেত্বা</span>তি ‘‘উপজ্ঝাযো মে ভন্তে হোহী’’তি (মহাৰ॰ ৬৫; মহাৰ॰ অট্ঠ॰ ৬৪) উপজ্ঝং অগাহাপেত্বা। উপসম্পাদেন্তস্স কারকসঙ্ঘস্সাতি যোজনা। <span class="bld">কম্মং পনা</span>তি উপসম্পদকম্মং পন। ‘‘এসেৰ নযো’’তি ইমিনা উপসম্পাদেন্তস্স আপত্তি, কম্মং পন ন কুপ্পতীতি ৰচনং অতিদিসতি।</p>
<p class="subhead">৫৬. অপত্তকাদিৰত্থুকথা</p>
<p class="bodytext"><a name="para118"></a><span class="paranum">১১৮</span>. যো পিণ্ডো হত্থেসু লব্ভতীতি যোজনা। <span class="bld">তদত্থাযা</span>তি তস্স পিণ্ডস্স অত্থায। <span class="bld">সেয্যথাপি তিত্থিযা</span>তি এত্থ সেয্যথাপিসদ্দো উপমত্থো, তিত্থিযসদ্দো আজীৰকনামকে তিত্থিযে হোতীতি দস্সেন্তো আহ ‘‘যথাপি আজীৰকনামকা তিত্থিযা’’তি। তস্মা আজীৰকসঙ্খাতে তিত্থিযে উপমং কত্বা উজ্ঝাযন্তীতি আহ ‘‘সূপব্যঞ্জনেহী’’তিআদি। <span class="bld">হী</span>তি সচ্চং, যস্মা ৰা। <span class="bld">তে</span>তি আজীৰকা। <span class="bld">কম্মং পন ন কুপ্পতী</span>তি পত্তচীৰরেসু অসন্তেসুপি কম্মৰাচায <a name="M0.0268"></a> ‘‘পরিপুণ্ণস্স পত্তচীৰর’’ন্তি পরিকিত্তিতত্তা কম্মং ন কুপ্পতীতি অধিপ্পাযো।</p>
<p class="bodytext"><span class="bld">যাচিতকেনা</span>তি এত্থ যাচিতো হুত্বা গহিতো <span class="bld">যাচিতকো</span>তি দস্সেন্তো আহ ‘‘যাচিত্বা গহিতেনা’’তি। ‘‘ঈদিসেন হী’’তিআদিনা দোসং দস্সেতি। <span class="bld">তস্মা</span>তি যস্মা আপত্তি হোতি, তস্মা। <span class="bld">তস্সা</span>তি উপসম্পদাপেক্খস্স। নিরপেক্খেহি আচরিযুপজ্ঝাযাদীহীতি যোজনা। <span class="bld">নিস্সজ্জিত্বা</span>তি ব্রহ্মদেয্যেন নিস্সজ্জিত্বা। অনধিট্ঠানুপগানং পত্তচীৰরানং অপত্তচীৰরত্তা ৰুত্তং ‘‘অধিট্ঠানুপগং পত্তচীৰর’’ন্তি। <span class="bld">পণ্ডুপলাস</span>ন্তি সমণুদ্দেসভাৰাপেক্খং। সো হি রূল়্হিৰসেন পণ্ডুপলাসোতি ৰুচ্চতি। অথ ৰা যথা পণ্ডুপলাসো ন হরিতো, নাপি সুক্খো হোতি, এৰং সোপি পব্বজাপেক্খো ন গিহী হোতি, নাপি সামণেরো, তস্মা সমণুদ্দেসভাৰাপেক্খো ‘‘পণ্ডুপলাসো’’তি ৰুচ্চতি।</p>
<p class="bodytext">ৰসন্তস্স পণ্ডুপলাসস্সাতি সম্বন্ধো। <span class="bld">অনামট্ঠপিণ্ডপাত</span>ন্তি ভিক্খূহি অনামসিতব্বগ্গং পিণ্ডপাতং। <span class="bld">সামণেরভাগসমকো</span>তি সামণেরেহি লদ্ধেন ভাগেন সমং পৰত্তো। <span class="bld">অস্সা</span>তি পণ্ডুপলাসস্স। সামণেরস্স সব্বং পটিজগ্গনকম্মং কাতুং ৰট্টতি ৰিয, অস্স কাতুং ৰট্টতীতি যোজনা।</p>
<p class="subhead">৫৭. হত্থচ্ছিন্নাদিৰত্থুকথা</p>
<p class="bodytext"><a name="para119"></a><span class="paranum">১১৯</span>. হত্থচ্ছিন্নাদিৰত্থূসু <a name="V1.0231"></a> হত্থা ছিন্না যস্সাতি <span class="bld">হত্থচ্ছিন্নো</span>তিআদিৰচনত্থং দস্সেন্তো আহ ‘‘যস্সা’’তিআদি। <span class="bld">মণিবন্ধে</span>তি পকোট্ঠন্তে। সো হি যস্মা এত্থ মণিসঙ্খাতং অলঙ্কারৰিকতিং বন্ধতি, তস্মা মণিবন্ধোতি ৰুচ্চতি। <span class="bld">কপ্পরে</span>তি কপোণিযং। সা হি পরেসং পিট্ঠীসু কপতি হিংসতি অনেনাতি ‘‘কপ্পরো’’তি ৰুচ্চতি। যস্স হত্থা ছিন্না হোন্তি, অযং হত্থচ্ছিন্নো নামাতি যোজনা। এসেৰ নযো সেসেসুপি। একো ৰা পাদোতি যোজনা। হেট্ঠা ‘‘একো ৰা দ্বে ৰা হত্থা’’তি এত্থাপি এসেৰ নযো। <span class="bld">চতূসু হত্থপাদেসু দ্বে ৰা</span>তি একো হত্থো, একো পাদোতি দ্বে <a name="M0.0269"></a> ৰা। <span class="bld">কণ্ণা</span>তি সদ্দগ্গহা। তে হি কণ্ণতি সৰতি এতেহীতি কণ্ণাতি ৰুচ্চন্তি। <span class="bld">কণ্ণাবদ্ধে</span>তি কণ্ণচ্ছিদ্দস্স আবদ্ধে। <span class="bld">সঙ্ঘাটেতু</span>ন্তি সঙ্ঘটনং কাতুং, আবন্ধনং কাতুন্তি অত্থো। <span class="bld">অজপদকে</span>তি অজপদসণ্ঠানে ঠানে। <span class="bld">নাসা</span>তি ঘানানি। তানি হি নাসতি অব্যত্তসদ্দং করোতি এতাহীতি নাসাতি ৰুচ্চন্তি। <span class="bld">নাসিকা</span>তি নাসাযেৰ। <span class="bld">সণ্ঠাপেতু</span>ন্তি সুট্ঠু ঠপেতুং, পকতিযা ঠপেতুন্তি অত্থো। <span class="bld">নখসেস</span>ন্তি নখোযেৰ সেসো ছিন্নঙ্গুলিতোতি নখসেসো, তং। অগ্গে পুরে উট্ঠহতীতি <span class="bld">অঙ্গুট্ঠো</span>। ‘‘ৰুত্তনযেনেৰা’’তি ইমিনা ‘‘নখসেসং অদস্সেত্বা’’তি ৰচনং অতিদিসতি। <span class="bld">কণ্ডরনামকা</span>তি মহাসিরনামকা। তে হি কং সরীরং ধারেন্তীতি <span class="bld">কণ্ডরা</span>তি ৰুচ্চন্তি ধকারস্স ডকারং কত্বা। <span class="bld">যেসূ</span>তি কণ্ডরেসু, নিদ্ধারণে ভুম্মং।</p>
<p class="bodytext">যস্স ৰগ্গুলিপক্খকা ৰিয অঙ্গুলিযো সম্বন্ধো হোন্তি, অযং <span class="bld">ফণহত্থকো</span> নামাতি যোজনা। <span class="bld">এত</span>ন্তি ফণহত্থকং। ছল়ঙ্গুলাদযোপি ফণহত্থকেযেৰ সঙ্গহেতব্বাতি আহ ‘‘যস্সপি ছ অঙ্গুলিযো’’তিআদি। যস্সপি ছ অঙ্গুলিযো হোন্তি, অযম্পি ফণহত্থকো নাম উপচারেন।</p>
<p class="bodytext"><span class="bld">খুজ্জো</span>তি এত্থ খুজ্জো সরীরো যস্সত্থীতি খুজ্জোতি ৰচনত্থং দস্সেন্তো আহ ‘‘খুজ্জসরীরো’’তি। কস্মা খুজ্জোতি আহ ‘‘উরস্স ৰা’’তিআদি। যস্স পন ৰঙ্কং, অযম্পি খুজ্জো নামাতি যোজনা। <span class="bld">ৰঙ্ক</span>ন্তি চ কুটিলং। <span class="bld">হী</span>তি সচ্চং, যস্মা ৰা। <span class="bld">ব্রহ্মুজুগত্তো</span>তি উজুং গত্তং উজুগত্তং, ব্রহ্মুনো উজুগত্তং ৰিয উজুগত্তং ইমস্স মহাপুরিসস্সাতি ব্রহ্মুজুগত্তো, মহাপুরিসো।</p>
<p class="bodytext">সংখেপেন ৰুত্তমত্থং ৰিত্থারেন দস্সেন্তো আহ <span class="bld">‘‘জঙ্ঘৰামনস্স হী’’</span>তিআদি। <span class="bld">যেস</span>ন্তি উভিন্নং কাযানং। <span class="bld">ভূতান</span>ন্তি অমনুস্সানং পিসাচকপেতানং। অত্তভাৰো হোতি ৰিযাতি যোজনা। <span class="bld">পরিৰটুমো</span>তি পরিসমন্ততো ৰট্টুলসরীরো।</p>
<p class="bodytext"><span class="bld">গলগণ্ডী</span>তি <a name="V1.0232"></a> <a name="M0.0270"></a> এত্থ গলে গণ্ডো যস্সত্থীতি গলগণ্ডীতি ৰচনত্থং দস্সেন্তো আহ ‘‘যস্সা’’তিআদি। <span class="bld">এত</span>ন্তি ‘‘গলগণ্ডী’’তি এতং ৰচনং। <span class="bld">তত্থা</span>তি গলগণ্ডিপব্বাজনে। <span class="bld">য</span>ন্তি ৰচনং।</p>
<p class="bodytext"><span class="bld">সিপদী</span>তি এত্থ সিথিলং পদং ইমস্সাতি সিপদীতি ৰুত্তে ভারপাদোযেৰ গহেতব্বোতি আহ ‘‘ভারপাদো ৰুচ্চতী’’তি। ভারং পাদং যস্সাতি <span class="bld">ভারপাদো</span>। এতে দ্বে থূলপাদরোগীসু ৰত্তন্তীতি দট্ঠব্বং। <span class="bld">সঞ্জাতপিল়কো</span>তি সঞ্জাতফোটো। <span class="bld">উপনাহ</span>ন্তি ভুসং বন্ধনং। <span class="bld">উদকআৰাটে</span>তি উদকেন পুণ্ণাযং কাসুযং। <span class="bld">উদকৰালিকাযা</span>তি উদকতিন্তেন মরুনা। যথা সিরা পঞ্ঞাযন্তি, এৰং মিলাপেতুন্তি যোজনা। <span class="bld">ঈদিস</span>ন্তি সিরাপঞ্ঞাযনজঙ্ঘতেলনাল়িকসভাৰং। <span class="bld">তথা</span>তি যথা পব্বজ্জাকালে করোতি, তথা কত্বাতি অত্থো।</p>
<p class="bodytext"><span class="bld">পাপরোগী</span>তি এত্থ পাপরোগস্স সরূপং দস্সেন্তো আহ ‘‘অরিস’’ইতিআদি। তত্থ অরিসো চ ভগন্দরো চ পিত্তঞ্চ সেম্হো চ কাসো চ সোসো চাতি দ্বন্দো, তে আদযো যেসং তেতি অরিস…পে॰… সোসাদযো। আদিসদ্দেন হেট্ঠা ৰুত্তে আবাধে সঙ্গণ্হাতি। তত্থ পিত্তসেম্হসদ্দেহি তংসমুট্ঠানো রোগো গহেতব্বো। ‘‘নিচ্চাতুরো’’তি ইমিনা পাপরোগীতি এত্থ মন্তুত্থে পৰত্তস্স ঈপচ্চযস্স নিচ্চযোগত্থং দস্সেতি।</p>
<p class="bodytext"><span class="bld">পরিসদূসনো</span>তি এত্থ <span class="bld">ইতি</span>সদ্দো নামপরিযাযো, পরিসদূসনো নামাতি হি অত্থো। যো অত্তনো ৰিরূপতায পরিসং দূসেতি, অযং পরিসদূসনো নামাতি যোজনা। ছসরীরদোসং আদিং কত্বা পরিসদূসনভাৰং ৰিত্থারেন্তো আহ ‘‘অতিদীঘো ৰা’’তিআদি। <span class="bld">অতিদীঘো ৰা</span>তি এত্থ ন কেৰলং পরেসং দ্বঙ্গুলাদিমত্তদীঘো, অথ খো দিগুণাদিদীঘোৰাধিপ্পেতোতি আহ ‘‘অঞ্ঞেস’’ন্তিআদি। <span class="bld">নাভিপদেসো</span>তি অত্তনো নাভিপদেসো। যথা হি অতিদীঘে পরৰচনেন অতিদীঘস্স সরূপং ৰেদিতব্বং, তথা অতিরস্সাদীসুপি অতিরস্সসরূপন্তি দট্ঠব্বং। <span class="bld">মহোদরো</span>তি মহাউদরো। <span class="bld">কপ্পসীসো ৰা</span>তি হত্থিসীসো <a name="M0.0271"></a> ৰিয যুগসীসো ৰা। <span class="bld">কপ্প</span>সদ্দো হেত্থ যুগত্থৰাচকো। <span class="bld">কণ্ণিককেসো ৰা</span>তি কণ্ণিকসদিসেহি কেসেহি সমন্নাগতো। ‘‘জাতিপলিতেহী’’তি ইমিনা জরাৰাতেন পহতং পলিতং নিৰত্তেতি। <span class="bld">পকতিতম্বকেসো</span>তি এত্থ পকতিসদ্দেন কেনচি পযোগেন তম্বকেসং নিৰত্তেতি। <span class="bld">আৰট্টসীসো</span>তি পুনপ্পুনং ৰট্টতীতি আৰট্টো, কেসাৰট্টো, সো এতস্স সীসে অত্থীতি আৰট্টসীসো। <span class="bld">উদ্ধগ্গেহী</span>তি উদ্ধং কোটীহি। <span class="bld">জালবদ্ধেন ৰিযা</span>তি জালেন বদ্ধেন ইৰ।</p>
<p class="bodytext"><span class="bld">সম্বদ্ধভমুকো ৰা</span>তি অঞ্ঞমঞ্ঞসম্বদ্ধভমুকো ৰা। <span class="bld">মক্কটভমুকো</span>তি মক্কটস্স ভমু ৰিয <a name="V1.0233"></a> ভমু এতস্সাতি মক্কটভমুকো। <span class="bld">ৰাসিকোণেনা</span>তি তচ্ছনীকোটিযা। <span class="bld">ৰিসমচক্কলো</span>তি এত্থ চক্কাকারেন লাতি পৰত্ততি, চক্কাকারং ৰা লাতি গণ্হাতীতি <span class="bld">চক্কলো। কেকরো</span>তি ৰলিরো। সো হি কুচ্ছিতং করোতীতি কেকরোতি ৰুচ্চতি। <span class="bld">কক্কটস্সেৰা</span>তি কক্কটস্স ইৰ। <span class="bld">মূসিককণ্ণো</span>তি আখুকণ্ণো। <span class="bld">জটুককণ্ণো</span>তি ৰগ্গুলিকণ্ণো। <span class="bld">অৰিদ্ধকণ্ণো</span>তি অচ্ছিদ্দকণ্ণো। <span class="bld">হী</span>তি সচ্চং, যস্মা ৰা। <span class="bld">সো</span>তি অৰিদ্ধকণ্ণো। কণ্ণে ভগন্দরো এতস্সাতি <span class="bld">কণ্ণভগন্দরো,</span> সোযেৰ কণ্ণভগন্দরিকো। গণ্ডো কণ্ণে এতস্সাতি <span class="bld">গণ্ডকণ্ণো। পগ্ঘরিতপুব্বেনা</span>তি পগ্ঘরিতপূযেন। টঙ্কিতো কণ্ণো যস্সাতি <span class="bld">টঙ্কিতকণ্ণো। গোভত্তনাল়িকাযা</span>তি গুন্নং ভত্তপানত্থং কতায নাল়িকায। বিল়ারক্খি ৰিয অতিপিঙ্গলং অক্খি এতস্সাতি <span class="bld">অতিপিঙ্গলক্খি</span>। মধুৰণ্ণো ৰিয পিঙ্গলং অক্খি এতস্সাতি <span class="bld">মধুপিঙ্গলক্খি। নিপ্পখুমক্খী</span>তি এত্থ <span class="bld">পখুমং</span> ৰুচ্চতি অক্খম্হি জাতং লোমং। তঞ্হি অক্খিনো পক্খদ্বযে জাতত্তা পখুমন্তি ৰুচ্চতি। নত্থি পখুমং অক্খিম্হি এতস্সাতি নিপ্পখুমক্খি। অস্সুপগ্ঘরণং অক্খিম্হা এতস্সাতি <span class="bld">অস্সুপগ্ঘরণক্খি</span>। পুপ্ফং সঞ্জাতং যস্স অক্খিনোতি <span class="bld">পুপ্ফিতং</span>। পুপ্ফিতং অক্খি যস্সাতি <span class="bld">পুপ্ফিতক্খি। অক্খিপাকেনা</span>তি অক্খিনো দলপরিযন্তেসু পচ্চনকেন রোগেন।</p>
<p class="bodytext"><span class="bld">চিপিটনাসিকো</span>তি অনুন্নতনাসিকো। <span class="bld">সুকতুণ্ডসদিসাযা</span>তি সুৰানং মুখেন সদিসায।</p>
<p class="bodytext"><span class="bld">পটঙ্গমণ্ডূকস্সেৰা</span>তি <a name="M0.0272"></a> পটঙ্গনামকস্স মণ্ডূকস্স মুখনিমিত্তং ইৰ মুখনিমিত্তংযেৰাতি যোজনা। <span class="bld">উক্খলিমুখৰট্টিসদিসেহী</span>তি উক্খলিযা মুখৰট্টিনা সদিসেহি। <span class="bld">ভেরিচম্মসদিসেহী</span>তি ভেরিযা মুখে নহিতচম্মেন সদিসেহি। <span class="bld">এল়মুখো</span>তি এল়ায নিচ্চপগ্ঘরিতং মুখমেতস্সেতি এল়মুখো। <span class="bld">উপ্পক্কমুখো</span>তি উপ্পক্কং কুথিকং মুখমেতস্সাতি উপ্পক্কমুখো। <span class="bld">সঙ্খতুণ্ডকো</span>তি সঙ্খস্স তুণ্ডেন সদিসো ওট্ঠো এতস্সাতি সঙ্খতুণ্ডকো।</p>
<p class="bodytext"><span class="bld">অট্ঠকদন্তসদিসেহী</span>তি অট্ঠকনামকস্স নঙ্গলস্স দন্তেহি সদিসেহি। দন্তে পিদহিতুন্তি সম্বন্ধো। <span class="bld">দন্তন্তরে</span>তি দন্তৰিৰরে, দন্তমজ্ঝে ৰা। <span class="bld">কলন্দকদন্তো ৰিযা</span>তি কাল়কানং দন্তো ৰিয।</p>
<p class="bodytext"><span class="bld">মহাহনুকো</span>তি মহন্তো হনু এতস্সাতি মহাহনুকো। <span class="bld">চিপিটহনুকো</span>তি অনুন্নতহনুকো। <span class="bld">নিম্মস্সুদাঠিকো</span>তি নত্থি মস্সু চ দাঠি চ এতস্সাতি নিম্মস্সুদাঠিকো। <span class="bld">ভট্ঠঅংসকূটো</span>তি ভট্ঠো পতিতো অংসকূটো ইমস্সাতি ভট্ঠঅংসকূটো। <span class="bld">গোধাগত্তো</span>তি গোধায গত্তং ৰিয গত্তং ইমস্সাতি গোধাগত্তো <a name="V1.0234"></a>। <span class="bld">সব্বংপেত</span>ন্তি সব্বম্পি এতং ‘‘কচ্ছুগত্তো’’তিআদিৰচনং। <span class="bld">এত্থা</span>তি ‘‘কচ্ছুগত্তো’’তিআদিৰচনে। ৰিনিচ্ছযো ৰেদিতব্বোতি যোজনা।</p>
<p class="bodytext"><span class="bld">ভট্ঠকটিকো</span>তি ভট্ঠা পন্না কটি এতস্সাতি ভট্ঠকটিকো। অচ্চুগ্গতেহি আনিসদমংসেহীতি সম্বন্ধো। <span class="bld">ৰাতণ্ডিকো</span>তি ৰাতেন পূরিতো অণ্ডকোসো এতস্সাতি ৰাতণ্ডিকো। <span class="bld">সঙ্ঘট্টনজাণুকো</span>তি অন্তো নতত্তা অঞ্ঞমঞ্ঞং সঙ্ঘট্টনং জাণু এতস্সাতি সঙ্ঘট্টনজাণুকো। <span class="bld">ৰিকটো</span>তি তিরিযগমনপাদো। উপড্ঢপিণ্ডিকস্স অত্থং সহ ভেদেন দস্সেন্তো আহ ‘‘সো দুৰিধো’’তিআদি। তত্থ দুৰিধো সো উপড্ঢপিণ্ডিকো সমন্নাগতোতি যোজনা। অথ ৰা সো উপড্ঢপিণ্ডিকো হেট্ঠা ওরূল়্হাহি মহন্তীহি জঙ্ঘপিণ্ডিকাহি সমন্নাগতো ৰা উপরি আরূল়্হাহি মহন্তীহি জঙ্ঘপিণ্ডিকাহি সমন্নাগতো ৰাতি দুৰিধোতি যোজনা। <span class="bld">পিট্ঠিকপাদো</span>তি পিট্ঠিযং উট্ঠিতো পাদো এতস্সাতি পিট্ঠিকপাদো। <span class="bld">গণ্ডিকঙ্গুলি ৰা</span>তি গণ্ডেন উট্ঠিতো অঙ্গুলি <a name="M0.0273"></a> এতস্সাতি গণ্ডিকঙ্গুলি। <span class="bld">সব্বোপেসা</span>তি এস সব্বোপি জনো। পরিসং দূসেতীতি <span class="bld">পরিসদূসনো</span>।</p>
<p class="bodytext"><span class="bld">পুব্বাদীহী</span>তিআদিসদ্দেন চক্খুপসাদস্স অন্তরাযকরানি অঞ্ঞানিপি ৰত্থূনি গহেতব্বানি। দ্বীহি ৰা অক্খীহি, একেন ৰা অক্খিনাতি যোজনা। <span class="bld">উভযম্পী</span>তি দ্বিন্নং অট্ঠকথাচরিযানং উভযম্পি ৰচনং। পাল়িযং ‘‘অন্ধং পব্বাজেন্তী’’তি অৰত্বা ‘‘কাণং পব্বাজেন্তী’’তি ৰুত্তত্তা ‘‘পরিযাযেনা’’তি ৰুত্তং। মহাঅট্ঠকথাযঞ্হি ‘‘জচ্চন্ধো’’তি ইমিনা দ্বেঅক্খিকাণং সন্ধায ৰুত্তং। <span class="bld">কুণী</span>তি কুণনং সংকোচনং কুণং, তমেতস্সত্থীতি কুণী। <span class="bld">খঞ্জো</span>তি খঞ্জতি গতিৰেকল্লভাৰেন পৰত্ততীতি খঞ্জো। <span class="bld">কুণ্ডপাদকো</span>তি এত্থ <span class="bld">কুণ্ডো</span>তি খঞ্জস্সেৰ নামং। খঞ্জো হি কুডতি গমনং পটিহনতীতি কুণ্ডোতি ৰুচ্চতি। কস্মা কুণ্ডপাদকো? কস্মা পিট্ঠিপাদমজ্ঝেন চঙ্কমন্তোতি আহ ‘‘মজ্ঝে সংকুটিতপাদত্তা’’তি। ইমিনা হি কুণ্ডপাদস্স চ পিট্ঠিপাদমজ্ঝেন চঙ্কমনস্স চ হেতুং দস্সেতি। এসেৰ নযো অনন্তরৰাক্যেপি। <span class="bld">সব্বোপেসা</span>তি এস সব্বোপি জনো।</p>
<p class="bodytext"><span class="bld">পক্খহতো</span>তি এত্থ একো পক্খো হতো ৰিনাসো এতস্সাতি পক্খহতোতি অত্থং দস্সেন্তো আহ ‘‘একো হত্থো ৰা’’তিআদি। ‘‘পক্খপাতো’’তিপি পাঠো, সো অপাঠোযেৰ। <span class="bld">পক্খ</span>সদ্দো হি কোট্ঠাসৰাচকো, ন পঙ্গুলপরিযাযো, <span class="bld">পীঠসব্বী ৰুচ্চতী</span>তি পীঠেন সব্বতি গচ্ছতি সীলেনাতি পীঠসব্বী ৰুচ্চতি। ‘‘জিণ্ণভাৰেন দুব্বলো’’তি ইমিনা জীরণং জরা, তায দুব্বলো <span class="bld">জরাদুব্বলো</span>তি ৰচনত্থং দস্সেতি। <span class="bld">বলৰা হোতী</span>তি আগন্তুকরোগানমভাৰেন বলৰা হোতি, ‘‘ৰচীভেদো নপ্পৰত্ততী’’তি ইমিনা মুখমত্তমেৰ গচ্ছতি পৰত্ততি, ন ৰচীভেদো এত্থ জনেতি <a name="V1.0235"></a> <span class="bld">মূগো</span>তি দস্সেতি। যস্স ৰচীভেদো ন পৰত্ততি, অযং মূগো নামাতি যোজনা। <span class="bld">মম্মন</span>ন্তি খলিতৰচনং। যো একমেৰ অক্খরং চতুপঞ্চক্খত্তুং ৰদতি, তস্সেতমধিৰচনং।</p>
<p class="bodytext"><span class="bld">বধীরো</span>তি সুতিহীনো। সো হি হননং সোতপসাদস্স নাসনং ৰধো, তং ঈরতি গচ্ছতীতি বধীরোতি ৰুচ্চতি। যো সব্বেন সব্বং ন সুণাতি, অযং বধীরো নামাতি যোজনা। ইমিনা নট্ঠপসাদতং দস্সেতি <a name="M0.0274"></a>। <span class="bld">উভযদোসৰসেনা</span>তি উপলক্খণৰসেন ৰুত্তং অন্ধমূগবধিরপব্বাজনে তিদোসৰসেনপি ৰুত্তত্তা। <span class="bld">তে</span>তি হত্থচ্ছিন্নাদযো দ্বত্তিংসজনে। ওসারণং অপত্তো পুগ্গলো অত্থি, তং পুগ্গলং সঙ্ঘো ওসারেতি চেতি যোজনা। <span class="bld">ওসারেতী</span>তি সঙ্ঘে পৰেসেতি।</p>
<p class="subhead">৫৮. অলজ্জীনিস্সযৰত্থুকথা</p>
<p class="bodytext"><a name="para120"></a><span class="paranum">১২০</span>. ‘‘অলজ্জীনং ওৰাদ’’ন্তি পাঠসেসেন যোজিতে সাম্যত্থে সামিৰচনম্পি যুজ্জতেৰ। তং নযং অদস্সেত্বা ‘‘উপযোগত্থে সামিৰচন’’ন্তি ৰুত্তং। ‘‘ভিক্খূহি সভাগত’’ন্তি ইমিনা ভিক্খূহি সমানো সীলাদিগুণসঙ্খাতো ভাগো ইমস্সাতি <span class="bld">ভিক্খুসভাগো,</span> তস্স ভাৰো <span class="bld">ভিক্খুসভাগত</span>ন্তি ৰচনত্থং দস্সেতি। ‘‘লজ্জিভাৰ’’ন্তি ইমিনা ভাৰপচ্চযস্স সরূপং দস্সেতি। <span class="bld">নৰট্ঠান</span>ন্তি অভিনৰট্ঠানং। গতেন ভিক্খুনাতি সম্বন্ধো।</p>
<p class="bodytext"><span class="bld">থেরো</span>তি নিস্সযদাযকো থেরো। <span class="bld">গহেতুকামো</span>তি নিস্সযং গহেতুকামো। <span class="bld">আচার</span>ন্তি নিস্সযপটিপন্নস্স আচারং। <span class="bld">তদহেৰা</span>তি তস্মিং গতঅহনি এৰ। আভোগস্স কতত্তা, অরুণুগ্গমনস্স চ অজাননত্তা ৰুত্তং ‘‘অনাপত্তী’’তি। অরুণুগ্গমনং অজানন্তোপি আভোগস্স অকতত্তা ৰুত্তং ‘‘অরুণুগ্গমনে দুক্কট’’ন্তি। ‘‘দ্বে তীণি দিৰসানী’’তি পদেন চতু পঞ্চ ছ দিৰসানিপি গহেতব্বানি লক্খণহারনযেন অনিস্সিতেন ৰসিতব্বভাৰেন সমানফলত্তা। তেনাহ ‘‘সত্তাহং ৰসিস্সামী’’তি। <span class="bld">লদ্ধপরিহারো</span>তি লদ্ধো পরিহারো আপত্তিঅপনযনং যেনাতি লদ্ধপরিহারো।</p>
<p class="subhead">৫৯. গমিকাদিনিস্সযৰত্থুকথা</p>
<p class="bodytext"><a name="para121"></a><span class="paranum">১২১</span>. ‘‘করণীযনিস্সযো’’তি ইমিনা নিস্সযগহণং <span class="bld">নিস্সযো</span> উত্তরপদলোপৰসেন, সো করণীযো ইমস্সাতি <span class="bld">নিস্সযকরণীযো</span>তি <a name="M0.0275"></a> ৰিসেসনপরনিপাতভাৰং দস্সেতি। <span class="bld">নিস্সযং অলভমানেনা</span>তি এত্থ কিং নিস্সযস্স অলভনং নামাতি আহ ‘‘অত্তনা’’তিআদি। <span class="bld">ৰুত্থপুব্ব</span>ন্তি <a name="V1.0236"></a> ৰসিতপুব্বং। <span class="bld">একরত্তং ৰসন্তেনাপী</span>তি <span class="bld">পি</span>সদ্দো দ্বিরত্তাদিকে কা নাম কথাতি দস্সেতি। ৰিস্সমন্তো ৰা সত্থং পরিযেসন্তো ৰা হুত্বাতি যোজনা। <span class="bld">নাৰায গচ্ছন্তস্সা</span>তি নাৰায অদ্ধানমগ্গং পটিপন্নস্স।</p>
<p class="bodytext"><span class="bld">যাচিযমানেনা</span>তি এত্থ বহুকত্তুপসঙ্গত্তা ৰুত্তং ‘‘তেন গিলানেনা’’তি। ‘‘মানেনা’’তি ইমিনা যাচিতুমসক্কুণেয্যতাদীনি নিৰত্তেতি।</p>
<p class="bodytext"><span class="bld">ফাসু হোতী</span>তি এত্থ আৰাসসপ্পাযাদিৰসেন ফাসু হোতীতি আসঙ্কা ভৰেয্যাতি আহ ‘‘সমথৰিপস্সনানং পটিলাভৰসেনা’’তি। <span class="bld">হী</span>তি সচ্চং। <span class="bld">ইমং পরিহার</span>ন্তি ইমং ফাসুৰিহারপরিহারং। থামগতায ৰিপস্সনাযাতি যোজনা। সমথো ৰা তরুণো হোতীতি যোজনা। <span class="bld">এতস্সেৰা</span>তি তরুণসমথৰিপস্সনিকস্সেৰ ভিক্খুনো। <span class="bld">তস্স নিস্সাযা</span>তি এত্থ তস্স ওৰাদং নিস্সাযাতি যোজনা। অথ ৰা উপযোগত্থে সামিৰচনং। তং নিস্সযদাযকং নিস্সাযাতি হি অত্থো। যত্তকো কালো আসল়্হীপুণ্ণমা অত্থি, তত্তকং কালন্তি যোজনা। ‘‘আসল়্হীপুণ্ণমা’’তি এত্থ ‘‘যাৰা’’তি নিপাতপযোগত্তা অভিৰিধিঅৰঝত্থে নিস্সক্কৰচনং দট্ঠব্বং। <span class="bld">যত্থা</span>তি যস্মিং ঠানে।</p>
<p class="bodytext"><a name="para122"></a><span class="paranum">১২২</span>. পাল়িযং <span class="bld">গোত্তেনপী</span>তি এত্থ <span class="bld">পি</span>সদ্দেন ন কেৰলং নামেনেৰ, অথ খো গোত্তেনপি সাৰেতুন্তি দস্সেতি। তস্মা ‘‘আযস্মতো পিপ্পলিস্সা’’তি নামং সাৰেত্বাতিপি ‘‘আযস্মতো মহাকস্সপস্সা’’তি গোত্তং সাৰেত্বাপি অনুসাৰেতব্বং। তেন ৰুত্তং ‘‘মহাকস্সপস্সা’’তিআদি। ইমিনা ‘‘কোনামো তে উপজ্ঝাযো? উপজ্ঝাযো মে ভন্তে আযস্মা মহাকস্সপো নামা’’তিআদীসু গোত্তম্পি নামেনেৰ সঙ্গহিতন্তি সিদ্ধং হোতি।</p>
<p class="bodytext"><a name="para123"></a><span class="paranum">১২৩</span>. <span class="bld">একানুসাৰনে</span>তি <a name="M0.0276"></a> পদস্স সমানাধিকরণবাহিরত্থসমাসভাৰং নিৰত্তেন্তো আহ ‘‘একতো অনুসাৰনে’’তি। তত্থ <span class="bld">একতো</span>তি একক্খণে, একপহারেন ৰা। ৰক্খতি হি ‘‘একক্খণে’’তি চ ‘‘একপহারেনেৰা’’তি চ। ইমিনা একতো অনুসাৰনমেতেসন্তি <span class="bld">একানুসাৰনা</span>তি অসমানাধিকরণবাহিরত্থসমাসং দস্সেতি। <span class="bld">একেনা</span>তি একেন অনুসাৰনাচরিযেন। <span class="bld">একস্সা</span>তি একস্স উপসম্পদাপেক্খস্স। ‘‘একক্খণে’’তি ইমিনা ‘‘একতো’’তি পদস্স অত্থং দস্সেতি। ‘‘উপসম্পাদেতু’’ন্তি দ্বিন্নং উপসম্পদাপেক্খানং উপসম্পাদেতুং।</p>
<p class="bodytext"><span class="bld">পুরিমনযেনেৰা</span>তি ‘‘একেন একস্স, অঞ্ঞেন ইতরস্সা’’তিআদিনা পুব্বে ৰুত্তনযেনেৰ। <span class="bld">একতো</span> <a name="V1.0237"></a> <span class="bld">অনুসাৰনে কাতু</span>ন্তি ‘‘একেন একস্স, অঞ্ঞেন অঞ্ঞস্স, ইতরেন ইতরস্সা’’তি এৰং তীহি আচরিযেহি তিণ্ণং উপসম্পদাপেক্খানং একক্খণে অনুসাৰনে কাতুং। <span class="bld">তঞ্চ খো</span>তি এত্থ তসদ্দস্স ‘‘অনুসাৰনে কাতু’’ন্তি পদস্সেৰ অত্থৰিসযতং দস্সেতুং ৰুত্তং ‘‘অনুসাৰনকিরিয’’ন্তি। <span class="bld">দ্বে ৰা তযো ৰা</span>তি এত্থ ৰাসদ্দো অনিযমৰিকপ্পত্থো। সচে একেনাচরিযেন দ্বে অনুসাৰেতি, ‘‘অযং বুদ্ধরক্খিতো চ অযং ধম্মরক্খিতো চা’’তি অনুসাৰেতব্বা। সচে তযো অনুসাৰেতি, ‘‘অযং বুদ্ধরক্খিতো চ অযং ধম্মরক্খিতো চ অযং সঙ্ঘরক্খিতো চা’’তি অনুসাৰেতব্বা। যথা একেনাচরিযেন দ্বে ৰা তযো ৰা একতো অনুসাৰেতব্বা, এৰং দ্বীহি ৰা তীহি ৰা আচরিযেহি একো অনুসাৰেতব্বোতিপি ৰদন্তি। একেন উপজ্ঝাযেন করণভূতেন, একো উপজ্ঝাযো হুত্বাতি ৰা অত্থো। ‘‘একপহারেনেৰা’’তি ইমিনা <span class="bld">‘‘একতো’’</span>তি পদস্স অত্থং দস্সেতি। <span class="bld">দ্বে তিস্সো কম্মৰাচা</span>তি দ্বীহি আচরিযেহি দ্বে, তীহি আচরিযেহি তিস্সো কম্মৰাচা। একেন উপজ্ঝাযেন অনুসাৰনে একো ৰা দ্বে ৰা তযো ৰা আচরিযা ৰট্টন্তি, নানুপজ্ঝাযেন অনুসাৰনে পন নানাচরিযা এৰ ৰট্টন্তীতি দস্সেন্তো আহ ‘‘সচে পনা’’তিআদি। <span class="bld">তিস্সত্থেরো</span>তি কম্মৰাচাচরিযভূতো তিস্সত্থেরো <a name="M0.0277"></a>। <span class="bld">সুমনত্থেরস্সা</span>তি উপজ্ঝাযভূতস্স সুমনত্থেরস্স। <span class="bld">ইদ</span>ন্তি নানুপজ্ঝাযেন একস্সাচরিযস্সানুসাৰনং। <span class="bld">এস পটিক্খেপো</span>তি ‘‘ন ত্বেৰ নানুপজ্ঝাযেনা’’তি এসো পটিক্খেপো।</p>
<p class="subhead">৬৩. উপসম্পদাৰিধিকথা</p>
<p class="bodytext"><a name="para126"></a><span class="paranum">১২৬</span>. <span class="bld">তং উপজ্ঝ</span>ন্তি তং উপজ্ঝাযং। ‘‘উপজ্ঝা’’তি চ ‘‘উপজ্ঝাযো’’তি চ হি অত্থতো একং, ব্যঞ্জনমেৰ নানং যথা ‘‘সভা সভায’’ন্তি। এত্থ উপজ্ঝাসদ্দো রাজাদিগণো (রুপসিদ্ধি ৫৯৯ সুত্তে; সদ্দনীতি ১১৪০ সুত্তে), উপজ্ঝাযসদ্দো পুরিসাদিগণো। সভাসদ্দো ইত্থিলিঙ্গো, সভাযসদ্দো পুল্লিঙ্গো ৰা নপুংসকলিঙ্গো ৰা। <span class="bld">‘‘ৰিত্থাযন্তী’’</span>তি সদ্দো নামধাতূতি আহ ‘‘ৰিত্থদ্ধগত্তা হোন্তী’’তি। ৰিত্থসদ্দো হি দব্বৰাচকত্তা নামসদ্দো, ৰিকারেন থদ্ধো গত্তো এতেসন্তি <span class="bld">ৰিত্থা,</span> দ্ধকারস্স লোপং কত্বা, ততো আযপচ্চযো হোতি। <span class="bld">য</span>ন্তি যং অন্তরাযজাতং। <span class="bld">তৰ সরীরে</span>তি তুয্হং কাযে। ‘‘নিব্বত্ত’’ন্তি ইমিনা ‘‘জাত’’ন্তি এত্থ জনধাতুযা জননত্থং দস্সেতি, ‘‘ৰিজ্জমান’’ন্তি ইমিনা জনীধাতুযা পাতুভাৰত্থং দস্সেতি। <span class="bld">সন্ত</span>ন্তি সংৰিজ্জমানং। <span class="bld">ইতিআদি</span> কথেতব্বন্তি যোজনা।</p>
<p class="subhead">৬৪. চত্তারোনিস্সযাদিকথা</p>
<p class="bodytext"><a name="para128"></a><span class="paranum">১২৮</span>. <span class="bld">উপসম্পন্নসমনন্তরমেৰা</span>তি <a name="V1.0238"></a> উপসম্পন্নো হুত্বা সমনন্তরমেৰ, ন কালন্তরেতি অত্থো। <span class="bld">একপোরিসা</span>তি এত্থ পোরিসসদ্দো উপরি ৰিত্থতে ভুজপমাণে চ পোসপমাণে চ ৰত্ততি। পুরিসস্স পমাণা <span class="bld">পোরিসা,</span> পমাণত্থে ণপচ্চযো। <span class="bld">ছাযা</span>তি আতপাভাৰো। <span class="bld">মেতব্বা</span>তি পমেতব্বা। ‘‘ৰস্সানো’’তিআদি <span class="bld">‘‘উতুপমাণং আচিক্খিতব্ব’’</span>ন্তি এত্থ আচিক্খণাকারদস্সনং। উতুনো পমাণন্তি অত্থং নিৰারেন্তো আহ ‘‘এত্থ চা’’তিআদি। অরতি পুনপ্পুনং গচ্ছতীতি <span class="bld">উতু</span> <a name="M0.0278"></a>, পমিযতি সংৰচ্ছরো পরিচ্ছিজ্জিযতি অনেনাতি <span class="bld">পমাণং</span>। যত্তকেহি দিৰসেহি অপরিপুণ্ণোতি সম্বন্ধো। <span class="bld">যস্সা</span>তি দিৰসভাগস্স। যো উতু অপরিপুণ্ণো, তস্স উতুনোতি পাঠসেসো যোজেতব্বো। ‘‘উতুপমাণং আচিক্খিতব্বং, দিৰসভাগো আচিক্খিতব্বো’’তি পদানং অপরম্পি অত্থৰিকপ্পং দস্সেন্তো আহ <span class="bld">‘‘অথ ৰা’’</span>তিআদি। তত্থ <span class="bld">অযং নাম উতূ</span>তি অযং উতু ৰস্সানো নামাতি ৰা হেমন্তো নামাতি ৰা গিম্হো নামাতি ৰা। <span class="bld">পুব্বন্হো</span>তি অহস্স পুব্বো পুব্বন্হো। তত্থ পচ্ছিমনযোৰ পাসংসতরো। কস্মা? পুরিমনযে উতুপরিপুণ্ণে দিৰসভাগাচিক্খণস্স অভাৰা, পচ্ছিমনযে পন পরিপুণ্ণং ৰা অপরিপুণ্ণং ৰা উতুপমাণং আচিক্খিতব্বং। উপসম্পন্নদিৰসভাগোৰ ‘‘পুব্বন্হো’’তি ৰা ‘‘সাযন্হো’’তি ৰা আচিক্খিতব্বো। <span class="bld">সংগীতী</span>তি এত্থ সং একতো কত্বা গাযিতব্বা কথেতব্বাতি সংগীতীতি ৰচনত্থং দস্সেন্তো আহ ‘‘ইদমেৰ সব্বং একতো কত্বা’’তিআদি। তত্থ <span class="bld">কি</span>ন্তি কিং উতুং। <span class="bld">ইদং নামা</span>তি ইদং নাম উতুং। <span class="bld">ৰদেয্যাসী</span>তি আগন্তুকানং ৰুড্ঢনৰকভাৰাদিঞাপনত্থং কথেয্যাসি।</p>
<p class="bodytext"><a name="para129"></a><span class="paranum">১২৯</span>. <span class="bld">দুতিয</span>ন্তি সহাযং ভিক্খুং ৰা সামণেরং ৰা পুরিসং ৰা। <span class="bld">অকরণীযানী</span>তি উপসম্পন্নেহি অকত্তব্বানি। <span class="bld">পণ্ডুপলাসো</span>তি এত্থ <span class="bld">পণ্ডূ</span>তি সেতপীতমিস্সো ৰণ্ণো, <span class="bld">পলাস</span>সদ্দো পণ্ণৰাচকো, ন হরিতৰাচকো, নাপি কিংসুকদুমৰাচকোতি দস্সেন্তো আহ ‘‘পণ্ডুৰণ্ণো পণ্ণো’’তি। <span class="bld">পণ্ডুপলাসো</span>তি সমাসোপি ব্যাসোপি যুত্তোযেৰ। সমাসকালে পণ্ডু যস্সত্থীতি পণ্ডু, সোযেৰ পলাসো পণ্ডুপলাসোতি কাতব্বো। পুপ্ফফলাদিং বন্ধতীতি <span class="bld">বন্ধন</span>ন্তি ৰচনত্থেন বন্ধনসদ্দো ৰণ্টপরিযাযোতি আহ ‘‘ৰণ্টতো’’তি। <span class="bld">পুথুসিলা</span>তি (ম॰ নি॰ অট্ঠ॰ ৩.৬০) এত্থ পুথুসদ্দো মহন্তপরিযাযোতি আহ ‘‘মহাসিলা’’তি।</p>
<p class="bodytext"><a name="para130"></a><span class="paranum">১৩০</span>. <span class="bld">তস্সা</span>তি <a name="M0.0279"></a> উক্খেপনীযকম্মারহস্স ভিক্খুনো। <span class="bld">সামগ্গী</span>তি সঙ্ঘসামগ্গী। <span class="bld">তেনা</span>তি উক্খেপনীযকম্মারহেন ভিক্খুনা। <span class="bld">সম্ভোগে</span>তি আমিসেন চ ধম্মেন চ সম্ভোগহেতু। এত্থ সহসেয্যাপি <a name="V1.0239"></a> সঙ্গহিতা আপত্তিভাৰতো। <span class="bld">অনাপত্তী</span>তি অনুক্খিত্তকভাৰতো পাচিত্তিযাপত্তিযা অনাপত্তি, অলজ্জিলক্খণাভাৰতো দুক্কটেন অনাপত্তীতি দট্ঠব্বং।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">দ্বাসত্ততিঅধিকৰত্থুসতপটিমণ্ডিতস্স মহাখন্ধকস্স</p>
<p class="centered">অত্থৰণ্ণনায যোজনা সমত্তা।</p>
<p class="title">২. উপোসথক্খন্ধকং</p>
<p class="subhead">৬৮. সন্নিপাতানুজাননাদিকথা</p>
<p class="bodytext"><a name="para132"></a><span class="paranum">১৩২</span>. উপোসথক্খন্ধকে তরন্তি ওতরন্তি এত্থাতি <span class="bld">তিত্থং,</span> উদকতিত্থং, তিত্থং ৰিযাতি <span class="bld">তিত্থং,</span> লদ্ধীতি আহ ‘‘তিত্থং ৰুচ্চতি লদ্ধী’’তি। লদ্ধি হি বহূনং লদ্ধিকানং ওতরণট্ঠানত্তা তিত্থং নাম। <span class="bld">অঞ্ঞ</span>ন্তি সাসনিকলদ্ধিতো অঞ্ঞং। <span class="bld">এতেস</span>ন্তি পরিব্বাজকানং। <span class="bld">ইতো</span>তি ইমস্মা সাসনিকলদ্ধিতো। <span class="bld">য</span>ন্তি যং ধম্মজাতং। <span class="bld">তেস</span>ন্তি অঞ্ঞতিত্থিযানং পরিব্বাজকানং। <span class="bld">তে লভন্তী</span>তি এত্থ তসদ্দো মনুস্সৰিসযোতি আহ ‘‘তে মনুস্সা’’তি। <span class="bld">মূগসূকরা</span>তি এত্থ থূলসরীরস্স সূকরস্স সদ্দমত্তস্সাপি অভাৰতো মূগসূকরো নামাতি আহ ‘‘থূলসরীরসূকরা’’তি।</p>
<p class="bodytext"><a name="para135"></a><span class="paranum">১৩৫</span>. <span class="bld">অস্সা</span>তি ভিক্খুনো। <span class="bld">সো</span>তি সম্পজানমুসাৰাদো। <span class="bld">কি</span>ন্তি কিং আপত্তি। <span class="bld">দুক্কট</span>ন্তি পদস্স দুক্কটং কম্মন্তি আসঙ্কা ভৰেয্যাতি আহ ‘‘দুক্কটাপত্তী’’তি। সা চ খো দুক্কটাপত্তি মুসাৰাদলক্খণেন ন হোতীতি যোজনা। কেন হোতীতি আহ ‘‘ভগৰতো পন ৰচনেনা’’তি। <span class="bld">ৰচনেনা</span>তি চ ‘‘সম্পজানমুসাৰাদে কিং হোতি? দুক্কটং <a name="M0.0280"></a> হোতী’’তি (মহাৰ॰ ১৩৫) ৰচনেন। <span class="bld">অকিরিযসমুট্ঠানা</span>তি আৰি কত্তব্বায আপত্তিযা অকরণেন অকিরিযসমুট্ঠানা।</p>
<p class="bodytext"><span class="bld">মনুজেনা</span>তি মনুস্সেন। <span class="bld">ৰাচা</span>তি ৰাচায। যকারস্স হি লোপো। <span class="bld">গির</span>ন্তি সদ্দং। <span class="bld">পরে</span>তি অঞ্ঞে <a name="V1.0240"></a> পুগ্গলে। <span class="bld">ৰাচসিক</span>ন্তি ৰাচাতো সমুট্ঠিতং। অযং পনেত্থ যোজনা – ভিক্খু কেনচি আসন্নে ঠিতেন মনুজেন ৰাচায অনালপন্তো হোতি, পরে দূরে ঠিতে পুগ্গলে সন্ধায গিরং মহাসদ্দং নো চ ভণেয্য, এৰম্পি ৰাচসিকমেৰ আপজ্জেয্যাতি।</p>
<p class="bodytext"><span class="bld">অন্তরাযিকো</span>তি এত্থ করোত্যত্থে ণিকপচ্চযোতি আহ ‘‘অন্তরাযকরো’’তি। ‘‘কিমত্থাযা’’তি ইমিনা <span class="bld">কিস্সা</span>তি এত্থ তদত্থে চতুত্থীতি দস্সেতি, হেত্বত্থোপি যুজ্জতেৰ। <span class="bld">সব্বত্থা</span>তি সব্বেসু ‘‘দুতিযস্স ঝানস্স অধিগমাযা’’তিআদীসু। <span class="bld">ইতী</span>তিআদি নিগমনং। <span class="bld">উদ্দেসতো চা</span>তি ‘‘সুণাতু মে ভন্তে সঙ্ঘো’’তিআদিউদ্দেসতো চ। <span class="bld">নিদ্দেসতো চা</span>তি ‘‘পাতিমোক্খন্তি আদিমেত’’ন্তিআদিনিদ্দেসতো চ।</p>
<p class="bodytext"><a name="para136"></a><span class="paranum">১৩৬</span>. <span class="bld">দেৰসিক</span>ন্তি এত্থ ণিকপচ্চযো ৰিচ্ছত্থে হোতীতি আহ ‘‘দিৰসে দিৰসে’’তি। <span class="bld">ততিযে চ সত্তমে চ পক্খে</span>তি একস্স উতুনো অট্ঠসু পক্খেসু ততিযে চ সত্তমে চ পক্খে। ‘‘ৰচনতো’’তি পদং ‘‘ৰট্টতী’’তি পদে ঞাপকহেতু। <span class="bld">তথারূপে পচ্চযে</span>তি তথারূপে ৰিকতিচারিত্তসঙ্খাতে পচ্চযে। <span class="bld">অনুৰত্তিতব্ব</span>ন্তি অনুমতিং ৰত্তিতব্বং। <span class="bld">ৰচনতোপী</span>তি পিসদ্দো পুব্বে ঞাপকহেতুং সম্পিণ্ডেতি। <span class="bld">এত</span>ন্তি ‘‘যস্মিং তস্মিং চাতুদ্দসে ৰা পন্নরসে ৰা উদ্দিসিতুং ৰট্টতী’’তি ৰচনং।</p>
<p class="subhead">৭১. সীমানুজাননকথা</p>
<p class="bodytext"><a name="para138"></a><span class="paranum">১৩৮</span>. <span class="bld">নিমিত্তা কিত্তেতব্বা</span>তি নিমিত্তানি কিত্তেতব্বানি। নিকারস্স হি আকারো। <span class="bld">নিমিত্তং কতো</span>তি এসো পব্বতো নিমিত্তং কতোতি যোজনা। এসেৰ নযো পরতোপি। ‘‘এসেৰ নযো’’তি ইমিনা ‘‘পুরত্থিমায দিসায কিং নিমিত্তং? পাসাণো ভন্তে, এসো পাসাণো নিমিত্ত’’ন্তি অত্থং অতিদিসতি। এসেৰ নযো সেসেসুপি। কেৰলং <a name="M0.0281"></a> পন ৰনউদকেসু ‘‘এতং ৰনং, এতং উদক’’ন্তি ৰত্তব্বং। নদিযং ‘‘এসা নদী’’তি ৰত্তব্বা। <span class="bld">এত্থ পনা</span>তি এতিস্সং উত্তরাযং অনুদিসাযং পন। <span class="bld">হী</span>তি ফলজোতকো। <span class="bld">তত্থা</span>তি ‘‘নিমিত্তা কিত্তেতব্বা’’তি ৰচনে। <span class="bld">সীমমণ্ডল</span>ন্তি সীমবিম্বং। <span class="bld">সম্বন্ধন্তেনা</span>তি পুরিমনিমিত্তেন পচ্ছিমনিমিত্তং সম্বন্ধন্তেন। ইমিনা একন্তরিকাদিৰসেন নিমিত্তকিত্তনং ন ৰট্টতি নিমিত্তেনপি নিমিত্তানং সম্বন্ধাভাৰতোতি দস্সেতি। পুরিমনিমিত্তেন পচ্ছিমনিমিত্তস্স সম্বন্ধে সতি অজ্জ একং নিমিত্তং কিত্তেত্বা স্বে একং নিমিত্তং কিত্তেত্বাতি এৰং কালন্তরেপি নিমিত্তং কিত্তেত্বা সম্মনিতুং ৰট্টতীতি ৰদন্তি।</p>
<p class="bodytext"><span class="bld">পব্বতো</span>তি <a name="V1.0241"></a> এত্থ পব্বং ৰুচ্চতি ফল়ু, তং এতস্মিং অত্থীতি <span class="bld">পব্বতো</span>। ৰালিকরাসিস্স সুদ্ধপংসুপব্বতপসঙ্গত্তা ৰুত্তং ‘‘ৰালিকরাসি পন ন ৰট্টতী’’তি। <span class="bld">ইতরোপী</span>তি ৰালিকরাসিতো অঞ্ঞোপি তিৰিধো পব্বতো। <span class="bld">হত্থিপ্পমাণতো</span>তি অড্ঢট্ঠমরতনহত্থিপমাণতো। <span class="bld">চতূসু দিসাসূ</span>তি ৰিহারস্স চতূসু দিসাসু। <span class="bld">চতূহি ৰা তীহি ৰা</span>তি এত্থ ৰাসদ্দেন ততো অধিকানিপি গহেতব্বানি। একেন ৰা নিমিত্তেনাতি যোজনা। <span class="bld">ইতো</span>তি পব্বতনিমিত্ততো। <span class="bld">তস্মা</span>তি যস্মা একেন নিমিত্তেন ন ৰট্টতি, তস্মা। <span class="bld">ত</span>ন্তি পব্বতং। <span class="bld">তস্মা</span>তি একস্সেৰ নিমিত্তস্স কিত্তিতত্তা। যো পব্বতো অত্থি, তং পব্বতন্তি যোজনা। <span class="bld">অন্তো</span>তি পব্বতস্স অন্তো।</p>
<p class="bodytext"><span class="bld">ততিযভাগং ৰা</span>তি এত্থ ৰাসদ্দেন পঠমভাগোপি একদেসোপি গহেতব্বো। <span class="bld">তস্সা</span>তি তত্তকস্স পদেসস্স। ততিযভাগাদিতো অপরং সব্বপব্বতং অন্তোকত্বা সম্মতং দস্সেন্তো আহ ‘‘সচে’’তিআদি।</p>
<p class="bodytext"><span class="bld">পাসাণনিমিত্তে</span> এৰং ৰিনিচ্ছযো ৰেদিতব্বোতি যোজনা। পসতি ঘনভাৰেন বন্ধতীতি <span class="bld">পাসাণো</span>। অযগুল়োপি পাসাণসঙ্খমেৰ গচ্ছতি তেন তস্স সদিসত্তা। <span class="bld">অযগুল়োপী</span>তি এত্থ পিসদ্দেন তম্বকংসৰট্টলোহসুৰণ্ণরজতাদযোপি সঙ্গণ্হাতি। <span class="bld">যো কোচী</span>তি সিলাপৰাল়মণিআদীসু যো কোচি। দ্বত্তিংসপলগুল়পিণ্ডপরিমাণতা সণ্ঠানতো গহেতব্বা, ন তুলিত্বা গণনৰসেন। খুদ্দকতরো পাসাণোতি <a name="M0.0282"></a> যোজনা। যো পিট্ঠিপাসাণো ৰা যো উট্ঠিতপাসাণো ৰাতি যোজনা কাতব্বা – উত্তরৰাক্যে তসদ্দস্স অনিযমনিদ্দেসৰচনত্তা <span class="bld">‘‘পাসাণসঙ্খংযেৰা’’</span>তি এত্থ এৰকারেন ‘‘ন পব্বতসঙ্খ’’ন্তি অত্থং দস্সেতি। <span class="bld">মহতো পিট্ঠিপাসাণস্সা</span>তি আযামৰিত্থারুব্বেধতো মহন্তস্স পিট্ঠিপাসাণস্স সক্কস্স পণ্ডুকম্বলপিট্ঠিপাসাণস্স ৰিয। <span class="bld">ত</span>ন্তি পিট্ঠিপাসাণং। <span class="bld">ন ৰট্টতী</span>তি কিত্তেতুং ন ৰট্টতি। <span class="bld">হী</span>তি লদ্ধদোসজোতকো। <span class="bld">ত</span>ন্তি পিট্ঠিপাসাণং। <span class="bld">সীমাযা</span>তি সীমতো। <span class="bld">ৰিহারোপী</span>তি ন কেৰলং নিমিত্তমেৰ, ৰিহারোপি। পিট্ঠিপাসাণো ন কিত্তেতব্বোতি সম্বন্ধো। <span class="bld">কিত্তেত্বা</span>তি এত্থ ‘‘পিট্ঠিপাসাণ’’ন্তি যোজেতব্বং।</p>
<p class="bodytext"><span class="bld">ৰননিমিত্তে</span> এৰং ৰিনিচ্ছযো ৰেদিতব্বোতি যোজনা। ৰনিযতি মযূরকোকিলাদীহি সত্তেহি সম্ভজিযতীতি <span class="bld">ৰনং,</span> ৰনন্তি সম্ভজন্তি এত্থাতি ৰা <span class="bld">ৰনং</span>। তচো এৰ সারো এতেসন্তি <span class="bld">তচসারো,</span> তালনাল়িকেরাদযো। আদিসদ্দেন ৰেণুআদযো সঙ্গণ্হাতি। অন্তো সারো এতেসন্তি <span class="bld">অন্তোসারা,</span> সাকসালাদযো। আদিসদ্দেন খদিরাদযো সঙ্গণ্হাতি। <span class="bld">অন্তোসারমিস্সকান</span>ন্তি অন্তোসারেহি রুক্খেহি মিস্সকানং। <span class="bld">রুক্খানং ৰন</span>ন্তি এত্থ অৰযৰঅৰযৰিভাৰেন সম্বন্ধো ৰেদিতব্বো। ইমিনা <span class="bld">তিণৰনং রুক্খৰন</span>ন্তি এত্থ ‘‘তিণানং ৰন’’ন্তি ৰা ‘‘রুক্খানং ৰন’’ন্তি ৰা <a name="V1.0242"></a> অত্থং দস্সেতি। তিণমেৰ ৰনং, রুক্খোযেৰ ৰনন্তি অত্থোপি যুজ্জতেৰ। চত্তারো ৰা পঞ্চ ৰা রুক্খাতি <span class="bld">চতুপঞ্চরুক্খা,</span> তে মত্তং পমাণমেত্থাতি <span class="bld">চতুপঞ্চরুক্খমত্তং</span> ৰনং, <span class="bld">ততো</span>তি চতুপঞ্চরুক্খমত্ততো। <span class="bld">একদেস</span>ন্তি ৰনস্স একদেসং। <span class="bld">ৰনমজ্ঝে</span>তি ৰনস্স ৰেমজ্ঝে, ৰনস্সূপরীতি অত্থো। রুক্খন্তরেসু এৰ হি ৰিহারং করোন্তি। <span class="bld">একদেস</span>ন্তি ৰনস্স একদেসং। <span class="bld">তত্থা</span>তি ৰনে। ‘‘ঠিতৰন’’ন্তি পদং ‘‘কিত্তেত্বা’’তি পদে অৰুত্তকম্মং, ‘‘ন কিত্তেতব্ব’’ন্তি পদে ৰুত্তকম্মং।</p>
<p class="bodytext"><span class="bld">রুক্খনিমিত্তে</span> এৰং ৰিনিচ্ছযো ৰেদিতব্বোতি যোজনা। রুক্খিযতি ফলাদিকামেহি সংৰরিযতি রক্খিযতীতি <span class="bld">রুক্খো,</span> মহিযং রুহতীতি ৰা <span class="bld">রুক্খো। জীৰমানকো</span>তি লোকৰোহারৰসেন মূলঙ্কুরাদিহরিতসঙ্খাতজীৰমানকো <a name="M0.0283"></a>। <span class="bld">পরিণাহতো</span>তি ৰিসালভাৰতো। <span class="bld">সূচিদণ্ডকপমাণো</span>তি সূচিযা লেখনিযা দণ্ডভূতৰেল়ুপমাণো। সো ৰেল়ু কনিট্ঠঙ্গুলিপমাণোতি দট্ঠব্বো। <span class="bld">ততো</span>তি অট্ঠঙ্গুলুব্বেধসূচিদণ্ডকপমাণপরিণাহরুক্খতো। <span class="bld">ৰংসনল়কসরাৰাদীসূ</span>তি ৰংসো চ নল়কো চ সরাৰো চ ৰংসনল়কসরাৰা, তে আদযো যেসং কপালাদীনন্তি ৰংসনল়কসরাৰাদযো, তেসু। <span class="bld">ততো</span>তি ৰংসাদিতো। <span class="bld">তংখণম্পী</span>তি তস্মিং নিমিত্তক্খণেপি। <span class="bld">অকারণ</span>ন্তি অপমাণং। <span class="bld">এত</span>ন্তি নৰমূলসাখানিগ্গমনং। <span class="bld">ৰত্তুং ৰট্টতী</span>তি সামঞ্ঞনামেনপি ৰিসেসনামেনপি ৰত্তুং ৰট্টতি। ইমিনা পব্বতাদীসুপি ‘‘পব্বতো’’তি সামঞ্ঞনামেনপি ‘‘ৰঙ্কপব্বতো ৰেপুল্লপব্বতো’’তি ৰিসেসনামেনপি ৰত্তুং ৰট্টতীতি দস্সেতি।</p>
<p class="bodytext"><span class="bld">মগ্গনিমিত্তে</span> এৰং ৰিনিচ্ছযো ৰেদিতব্বোতি যোজনা। মগ্গিযতি পথিকেহি, মগ্গমূল়্হেহি ৰা অন্বেসিযতীতি <span class="bld">মগ্গো</span>। যো যাদিসো জঙ্ঘমগ্গো ৰা সকটমগ্গো ৰা ৰিনিৰিজ্ঝিত্বা দ্বে তীণি গামন্তরানি গচ্ছতি, সো তাদিসো জঙ্ঘমগ্গো ৰা সকটমগ্গো ৰা ৰট্টতীতি যোজনা। <span class="bld">উক্কমিত্বা</span>তি পক্কমিত্বা। যো জঙ্ঘমগ্গো ওতরতি, সো ন ৰট্টতীতি যোজনা। <span class="bld">অৰল়ঞ্জা</span>তি অপরিভোগা। গমনং জনেতীতি <span class="bld">জঙ্ঘো</span>। জণ্ণুগোপ্ফকানং মজ্ঝপদেসো। সহ অত্থেন পণিযধনেনাতি <span class="bld">সত্থো,</span> জঙ্ঘেন ৰিচরন্তো সত্থো <span class="bld">জঙ্ঘসত্থো</span>। সকতি সমত্থেতি ভারং ৰহিতুন্তি <span class="bld">সকটো,</span> তেন ৰিচরন্তো সত্থো <span class="bld">সকটসত্থো</span>। জঙ্ঘসত্থো চ সকটসত্থো চ জঙ্ঘসকটসত্থা, তেহি। <span class="bld">হী</span>তি সচ্চং, যস্মা ৰা। <span class="bld">এত</span>ন্তি নিমিত্তং।</p>
<p class="bodytext"><span class="bld">কোণ</span>ন্তি ৰিহারকোণং। গতং পন মগ্গন্তি যোজনা। <span class="bld">পরভাগে</span>তি ৰিহারং পরিক্খিপিত্বা গচ্ছন্তেহি চতূহি মগ্গেহি পরভাগে। <span class="bld">দসসু নামেসূ</span>তি সতিপট্ঠানট্ঠকথাদীসু আগতেসু ‘‘মগ্গো পন্থো পথো পজ্জো’’তিআদীসু, অভিধানাদীসু (দী॰ নি॰ অট্ঠ॰ ২.৩৭৩; ম॰ নি॰ অট্ঠ॰ ১.১০৬) চ <a name="V1.0243"></a> আগতেসু ‘‘মগ্গো পন্থো পথো অদ্ধা’’তিআদীসু দসসু মগ্গনামেসু। <span class="bld">যেন কেনচি নামেনা</span>তি ইমিনা <a name="M0.0284"></a> পব্বতাদীসুপি ‘‘পব্বতো গিরি সেলো অদ্দি নগো অচলো সিলুচ্চযো সিখরী ভূধরো’’তিআদীসু অনেকেসু নামেসু যেন কেনচি নামেন কিত্তেতুং ৰট্টতীতি দস্সেতি।</p>
<p class="bodytext"><span class="bld">ৰম্মিকনিমিত্তে</span> এৰং ৰিনিচ্ছযো ৰেদিতব্বোতি যোজনা। উপচিকাহি ৰমিযতি, সরবূঘরগোলিকাদযো সত্তে ৰমতীতি ৰা <span class="bld">ৰম্মিকো। তংদিৰসজাতো</span>তি তস্মিং নিমিত্তকিত্তিতদিৰসে জাতো। <span class="bld">ততো</span>তি অট্ঠঙ্গুলুব্বেধগোৰিসাণপমাণৰম্মীকতো।</p>
<p class="bodytext"><span class="bld">নদীনিমিত্তে</span> এৰং ৰিনিচ্ছযো ৰেদিতব্বোতি যোজনা। নদতি সন্দতীতি নদী, নদন্তো এতি গচ্ছতীতি ৰা <span class="bld">নদী। যস্সা</span>তি নদিযা, সোতন্তি সম্বন্ধো। ‘‘অন্বদ্ধমাস’’ন্তিআদিনা একপক্খে তিক্খত্তুং একমাসে ছক্খত্তুং ৰস্সন্তভাৰং দীপেতি। ৰিগতমত্তে সতীতি সম্বন্ধো। ‘‘ঈদিসে’’তি ইমিনা ‘‘অন্বদ্ধমাস’’ন্তিআদিঅত্থং অতিদিসতি। <span class="bld">তিমণ্ডল</span>ন্তি হেট্ঠা জাণুমণ্ডলং, উপরি নাভিমণ্ডলন্তি তিমণ্ডলং। <span class="bld">যত্থ কত্থচী</span>তি তিত্থে ৰা অতিত্থে ৰা। উদকেন তেমিযতীতি যোজনা, তিন্তিযতীতি অত্থো। ন কেৰলং নিমিত্তেযেৰ অযং নদী হোতি, অথ খো নদীপারগমনাদিকেপীতি আহ ‘‘ভিক্খুনিযা’’তিআদি। ইদং ‘‘নদীপারগমনেপী’’তি পদেনেৰ সম্বন্ধিতব্বং।</p>
<p class="bodytext"><span class="bld">যা পনা</span>তি নদী পন, গতাতি যোজনা। <span class="bld">ত</span>ন্তি নদিং। <span class="bld">ৰতি</span>ন্তি পাল়িং। <span class="bld">রুক্খপাদে</span>তি রুক্খস্স মূলে। উদকঞ্চ আৰরণং অজ্ঝোত্থরিত্বা পৰত্ততিযেৰাতি যোজনা। <span class="bld">যথা</span>তি যেনাকারেন। অপৰত্তমানা হোতীতি সম্বন্ধো।</p>
<p class="bodytext"><span class="bld">দুব্বুট্ঠিকালে</span>তি গিম্হসদিসে দুব্বুট্ঠিকালে। ‘‘নিরুদকভাৰেনা’’তি ইমিনা ‘‘আৰরণভাৰেনা’’তি ৰিসেসনং নিৰত্তেতি। <span class="bld">সা</span>তি উদকমাতিকা। সম্পাদেন্তী হুত্বা নিচ্চং পৰত্ততীতি যোজনা। <span class="bld">নিমিত্তং কাতুং ন ৰট্টতী</span>তি মনুস্সেহি নীহটত্তা, সযঞ্চ অগমনত্তা ন ৰট্টতি। <span class="bld">যা পনা</span>তি উদকমাতিকা পন। <span class="bld">মূলে</span>তি পঠমকালে। কালন্তরেন নদী হোতীতি সম্বন্ধো। <span class="bld">ত</span>ন্তি উদকমাতিকং।</p>
<p class="bodytext"><span class="bld">উদকনিমিত্তে</span> <a name="M0.0285"></a> এৰং ৰিনিচ্ছযো ৰেদিতব্বোতি যোজনা। উদতি পসৰতীতি <span class="bld">উদকং</span>। ভূমিগতমেৰ উদকন্তি সম্বন্ধো। <span class="bld">তঞ্চা</span>তি ভূমিগতউদকঞ্চ। আৰাট…পে॰… সমুদ্দাদীসু ঠিতং <a name="V1.0244"></a> অপৰত্তনকউদকন্তি যোজনা। <span class="bld">উক্খেপিম</span>ন্তি উক্খিপিত্বা গহিতং। <span class="bld">ত</span>ন্তি ৰচনং। <span class="bld">সূকরখতাযপী</span>তি সূকরেহি খতায ৰাপিযাপি। <span class="bld">তংখণঞ্ঞেৰা</span>তি তস্মিং নিমিত্তে কিত্তনক্খণেযেৰ। আৰাটোযেৰ খুদ্দকট্ঠেন <span class="bld">আৰাটকং। ত</span>ন্তি নিমিত্তসঞ্ঞাকরণং। <span class="bld">কাতুঞ্চা</span>তি সযং কাতুঞ্চ। <span class="bld">কারাপেতুঞ্চা</span>তি পরেহি কারাপেতুঞ্চ। কস্মা লাভসীমাযং ন ৰট্টতি? লাভসীমা হি অঞ্ঞেসং পীল়নং করোতীতি। ইতি ইমমত্থং নযতো দস্সেন্তো আহ ‘‘সমানসংৰাসকসীমা’’তিআদি। <span class="bld">এত্থা</span>তি সমানসংৰাসকসীমাযং।</p>
<p class="bodytext">অট্ঠদিসং সন্ধায অট্ঠ নিমিত্তানি ৰুত্তানীতি দট্ঠব্বং। <span class="bld">সা</span>তি সীমা। একেন ৰা নিমিত্তেনাতি যোজনা। তিণ্ণং নিমিত্তানং কিত্তনে নিমিত্তানং ঠিতদিসং সল্লক্খেত্বা ‘‘পুরত্থিমায দিসাযা’’তিআদিনা কিত্তেতব্বং। নিমিত্তানং সতকিত্তনে সীমায অট্ঠদিসং সল্লক্খেত্বা একিস্সাযপি দিসায বহুনিমিত্তানি কিত্তেতব্বানি। <span class="bld">সিঙ্ঘাটকসণ্ঠানা</span>তি তিণ্ণং মগ্গানং সমাগমট্ঠানে সিঙ্ঘাটকসণ্ঠানা, তিকোণা নাম হোতীতি অধিপ্পাযো। <span class="bld">চতুরস্সা</span>তি সমচতুরস্সা। <span class="bld">সিঙ্ঘাটকসণ্ঠানা</span>তি চতুন্নং মগ্গানং সমোধানট্ঠানে সিঙ্ঘাটকসণ্ঠানা। অড্ঢচন্দমুদিঙ্গাদিসণ্ঠানা পন নিমিত্তানং ঠিতসণ্ঠানেন হোতীতি দট্ঠব্বা। <span class="bld">ত</span>ন্তি সীমং। বন্ধিতুকামেহি নিস্সঞ্চারসমযে বন্ধিতব্বাতি সম্বন্ধো। <span class="bld">বদ্ধসীমৰিহারান</span>ন্তি বদ্ধা সীমা এতেসূতি <span class="bld">বদ্ধসীমা,</span> তে এৰ ৰিহারাতি বদ্ধসীমৰিহারা, তেসং। <span class="bld">দিসাচারিকভিক্খূন</span>ন্তি দিসাসু চারিকভিক্খূনং। <span class="bld">তত্থা</span>তি তস্মিং একগামখেত্তে, ভিক্খূনং পেসেতব্বন্তি সম্বন্ধো। <span class="bld">একজ্ঝ</span>ন্তি একতো। <span class="bld">অঞ্ঞানিপী</span>তি সীমবন্ধগামখেত্ততো অঞ্ঞানিপি। <span class="bld">মহাপদুমত্থেরো</span> পন আহাতি যোজনা। <span class="bld">ততো</span>তি তেহি নানাগামখেত্তেহি। <span class="bld">আগন্তব্ব</span>ন্তি সামীচিদস্সনৰসেন ৰুত্তং। তেনাহ ‘‘আগমনম্পি অনাগমনম্পি ৰট্টতী’’তি। একসীমভাৰতো ৰুত্তং ‘‘অন্তোনিমিত্তগতেহি আগন্তব্ব’’ন্তি।</p>
<p class="bodytext">এৰং সন্নিপতিতেসু সন্তেসু সীমা বন্ধিতব্বাতি সম্বন্ধো। <span class="bld">পরিযন্তং কত্বা</span>তি হেট্ঠিমপরিযন্তং কত্বা।</p>
<p class="bodytext"><span class="bld">পব্বজ্জূপসম্পদাদীন</span>ন্তি <a name="M0.0286"></a> এত্থ ভণ্ডুকম্মাপুচ্ছনং (মহাৰ॰ অট্ঠ॰ ৯৮; ৰি॰ সঙ্গ॰ অট্ঠ॰ ১৪৪) সন্ধায পব্বজ্জাগহণং ৰুত্তং। <span class="bld">খণ্ডসীমা</span>তি ৰিহারপচ্চন্তং খণ্ডিতং ৰিয ছিন্দিতং ৰিয পৰত্তা সীমা খণ্ডসীমা। <span class="bld">ত</span>ন্তি খণ্ডসীমং। <span class="bld">ৰত্তং জানিতব্ব</span>ন্তি এত্থ ৰত্তং ৰিত্থারেন্তো আহ ‘‘সচে হী’’তিআদি। <span class="bld">সীম</span>ন্তি খণ্ডসীমং। <span class="bld">যথা</span>তি যেনাকারেন বন্ধিযমানেতি সম্বন্ধো। তস্সা পমাণং দস্সেন্তো আহ ‘‘সা’’তিআদি। <span class="bld">সা</span>তি খণ্ডসীমা। অব্ভানকম্মে সদ্ধিং <a name="V1.0245"></a> কম্মারহেন ৰীসতি ভিক্খূ সন্ধায ৰুত্তং ‘‘একৰীসতি ভিক্খূ’’তি। <span class="bld">ততো</span>তি একৰীসতিভিক্খুতো। <span class="bld">গণ্হন্তীপী</span>তি এত্থ পিসদ্দো সহস্সতো ওরং পন পগেৰাতি দস্সেতি। সহস্সতো অধিকং গণ্হন্তীপি ৰিহারপচ্চন্তে খণ্ডিতে খণ্ডসীমাযেৰ নাম। <span class="bld">ত</span>ন্তি খণ্ডসীমং।</p>
<p class="bodytext"><span class="bld">তত্রা</span>তি খণ্ডসীমমহাসীমাসু আধারে ভুম্মং। <span class="bld">অথা</span>তি অনন্তরং। <span class="bld">এৰ</span>ন্তি ইমায অৰিপ্পৰাসকম্মৰাচায সম্মনিযমানে। <span class="bld">হী</span>তি ফলজোতকো। <span class="bld">সীম</span>ন্তি সমানসংৰাসকসীমং। <span class="bld">ন সক্খিস্সন্তী</span>তি পঠমং অৰিপ্পৰাসং অসমূহনিত্বা সীমং সমূহনিতুং ন সক্খিস্সন্তি। <span class="bld">সীমন্তরিকপাসাণা</span>তি দ্বিন্নং সীমানং অন্তরে ৰেমজ্ঝে ঠপিতা পাসাণা। <span class="bld">চতুরঙ্গুলপমাণাপী</span>তি পিসদ্দো একঙ্গুলিপমাণাপি ৰট্টতীতি দস্সেতি।</p>
<p class="bodytext"><span class="bld">সমন্তা</span>তি খণ্ডসীমায সমন্তা। <span class="bld">অনুপরিযাযন্তেহী</span>তি অনুক্কমেন খণ্ডসীমপরিযাযন্তেহি ভিক্খূহীতি সম্বন্ধো। <span class="bld">ততো</span>তি তেহি সীমন্তরিকপাসাণেহি, দ্বিন্নং সীমানং নিমিত্তানি পঠমং কিত্তেত্বা পচ্ছা তাসু যং ইচ্ছন্তি, তং বন্ধিতব্বভাৰং দস্সেন্তো আহ ‘‘সচে পনা’’তিআদি। যথিচ্ছিতং বন্ধিতুং ৰট্টন্তোপি পোরাণাচিণ্ণং দস্সেতুং ৰুত্তং ‘‘এৰং সন্তেপী’’তিআদি। <span class="bld">উভিন্নম্পী</span>তি দ্বীসু সীমাসু ঠিতানং উভিন্নম্পি কম্মন্তি সম্বন্ধো। <span class="bld">হী</span>তি সচ্চং, যস্মা ৰা।</p>
<p class="bodytext">চসদ্দো ৰাক্যারম্ভজোতকো। এসা সীমা নামাতি যোজনা। <span class="bld">তত্থা</span>তি পিট্ঠিপাসাণাদীসু পঞ্চসু ঠানেসু। <span class="bld">নিমিত্তপাসাণা যথাঠানে ন তিট্ঠন্তী</span>তি পিট্ঠিপাসাণস্সুপরি নিমিত্তপাসাণং ঠপিতমত্তং সন্ধায ৰুত্তং। পিট্ঠিপাসাণং পন ৰিজ্ঝিত্বা নিমিত্তপাসাণং তত্থ নিখণিত্বা যথা ঠানা ন চাৰেন্তি, তথা ঠপেন্তি। এৰং সন্তে যথাঠানে তিট্ঠন্তিযেৰাতি <a name="M0.0287"></a> দট্ঠব্বং। <span class="bld">ন সীমা</span>তি সীমায পথৰিসন্ধারকং উদকং পরিযন্তংকত্বা গতত্তা সীমা ন ঝাযতি।</p>
<p class="bodytext"><span class="bld">কুটিগেহেপী</span>তি এত্থ কুটীতি চ গেহন্তি চ অগারস্সেৰ নামং। অগারঞ্হি সীতাদিদুক্খস্স কুটনট্ঠেন ছিন্দনট্ঠেন চ নানাদব্বসম্ভারস্স গহণট্ঠেন চ কুটিগেহন্তি ৰুচ্চতি। কুটি এৰ গেহং কুটিগেহং, তস্মিম্পি। <span class="bld">ভিত্তিং অকিত্তেত্বা</span>তি ইদং ইট্ঠকদারুমযং ভিত্তিং সন্ধায ৰুত্তং। সচে সিলামযা ভিত্তি নিমিত্তূপগা ভৰেয্য, ভিত্তিপি কিত্তেতব্বা। <span class="bld">অন্তো করিত্বা</span>তি কুটিগেহস্স ভিত্তিযা ৰা অন্তো কত্বা। <span class="bld">পমুখে</span>তি কুটিগেহস্স আলিন্দে। <span class="bld">নিব্বোদকপতনট্ঠানে</span>তি নিগ্গলিত্বা উদকস্স পতনট্ঠানে। এৰং সম্মতায সীমাযাতি যোজনা।</p>
<p class="bodytext">‘‘কুট্টং <a name="V1.0246"></a> অকিত্তেত্বা’’তি ইদং পুরিমনযেনেৰ ৰেদিতব্বং। <span class="bld">অন্তো</span>তি লেণস্স, কুট্টস্স ৰা অন্তো। <span class="bld">ওকাসে</span>তি একৰীসতিযা ভিক্খূনং ওকাসে। <span class="bld">এৰ</span>ন্তি ইমিনাকারেন সম্মনিযমানে। <span class="bld">অন্তো</span>তি ভিত্তিযা অন্তো।</p>
<p class="bodytext"><span class="bld">হেট্ঠা ন ওতরতী</span>তি হেট্ঠা আকাসতলত্তা ন ওতরতি। ননু থম্ভে অনুসারিত্বা ওতরণো ভৰেয্য, কস্মা ন ওতরতীতি? থম্ভানমুপরি একৰীসতিযা ভিক্খূনং ওকাসাভাৰতোতি দট্ঠব্বং। হেট্ঠা ওতরণাকারং দস্সেন্তো আহ ‘‘সচে পনা’’তিআদি। <span class="bld">তুলান</span>ন্তি থম্ভানমুপরি তিরিযৰসেন ঠিতানং রুক্খৰিসেসানং। <span class="bld">উট্ঠহিত্বা</span>তি ভূমিতো উট্ঠহিত্বা। <span class="bld">তুলারুক্খেহী</span>তি তুলাসঙ্খাতেহি রুক্খেহি। ‘‘একসম্বন্ধো’’তি ইমিনা ন কেৰলং তুলারুক্খেহেৰ একসম্বন্ধো, চতূসু দিসাসু চতুন্নং ভিত্তীনং অঞ্ঞমঞ্ঞম্পি সম্বন্ধোতি দস্সেতি। <span class="bld">হেট্ঠাপি ওতরতী</span>তি ভিত্তীনমুপরি একৰীসতিযা ভিক্খূনং ওকাসপহোনকত্তা ৰুত্তং। <span class="bld">সচে থম্ভমত্থকে…পে॰… হোতী</span>তি ইমিনা বহূহি থম্ভেহি কতপাসাদস্স একেকস্মিং থম্ভমত্থকে একৰীসতিযা ভিক্খূনং ওকাসে সতি হেট্ঠা ওতরতীতি দস্সেতি। <span class="bld">নিয্যূহকাদীসূ</span>তি নাগদন্তকাদীসু। আদিসদ্দেন ভিত্তিখিলাদযো সঙ্গণ্হাতি। <span class="bld">ভিত্তি চা</span>তি ইট্ঠকদারুমযা ভিত্তি চ। সচে সিলামযা ভিত্তি <a name="M0.0288"></a> চ থম্ভা চ হোন্তি, কিত্তেতব্বা। <span class="bld">ভিত্তিলগ্গে</span>তি ভিত্তীসু লগ্গে, ভিত্তীনং ৰা লগ্গট্ঠানে। <span class="bld">হেট্ঠাপাসাদস্সা</span>তি হেট্ঠাপাসাদে ‘‘ঠিত’’ইতি পদে সম্বন্ধো। হেট্ঠাপাসাদস্স ৰা থম্ভানন্তি যোজনা। হেট্ঠা সম্মতায সীমায উপরি আরোহনাকারং দস্সেন্তো আহ ‘‘সচে পনা’’তিআদি। <span class="bld">নিব্বোদকপতনট্ঠানে</span>তি ছদনকোটিযং।</p>
<p class="bodytext"><span class="bld">তত্থা</span>তি তস্মিং তলে। পিট্ঠিপাসাণে সীমং বন্ধন্তি ৰিয বন্ধন্তীতি যোজনা। <span class="bld">তেনেৰ পরিচ্ছেদেনা</span>তি তেনেৰ তলপরিচ্ছেদেন। <span class="bld">তালমূলপব্বতেপী</span>তি এত্থ তালমূলং নাম হেট্ঠা মহন্তং হুত্বা অনুপুব্বেন তনুকং হোতি, তেন সদিসে পব্বতেপি। <span class="bld">ৰিতানসণ্ঠানো</span>তি উল্লোচস্স সণ্ঠানো। চতূসু দিসাসু নিগ্গতসাখরুক্খসণ্ঠানো ৰা খুজ্জরুক্খসণ্ঠানো ৰা হোতি। যথা পব্বতো ৰিতানসণ্ঠানো হোতি, এৰং <span class="bld">মুদিঙ্গসণ্ঠানো</span> ৰা হোতি পণৰসণ্ঠানো ৰাতি যোজনা। তত্থ মুদিঙ্গো মজ্ঝে থূলো হোতি, মূলে চ অন্তে চ তনুকো। পণৰো মজ্ঝে তনুকো হোতি, মূলে চ অগ্গে চ থূলো। তেসং সণ্ঠানো মুদিঙ্গসণ্ঠানো ৰা পণৰসণ্ঠানো ৰা। <span class="bld">হেট্ঠা ৰা</span>তি মুদিঙ্গসণ্ঠানস্স পব্বতস্স হেট্ঠা ৰা। <span class="bld">মজ্ঝে ৰা</span>তি পণৰসণ্ঠানস্স মজ্ঝে ৰা। <span class="bld">দ্বে কূটানী</span>তি দ্বে সিখরানি। <span class="bld">কূটন্তর</span>ন্তি কূটানং মজ্ঝং। <span class="bld">চিনিত্বা ৰা</span>তি ইট্ঠকসিলাহি চিনিত্বা ৰা। <span class="bld">পূরেত্বা ৰা</span>তি পংসুৰালিকাহি পূরেত্বা ৰা।</p>
<p class="bodytext"><span class="bld">সপ্পফণসদিসো</span>তি <a name="V1.0247"></a> সপ্পস্স ফণেন সদিসো, খুজ্জো পব্বতোতি অত্থো। <span class="bld">আকাসপব্ভার</span>ন্তি ভিত্তিযা অপরিক্খিত্তং আকাসসঙ্খাতং পব্ভারং। <span class="bld">সীমপ্পমাণো</span>তি সদ্ধিং অন্তোসুসিরেন সীমপ্পমাণো। <span class="bld">অগ্গকোটি</span>ন্তি অগ্গসঙ্খাতং কোটিং। সচে পন পব্বতস্স হেট্ঠা অন্তোলেণং হোতীতি সম্বন্ধো। <span class="bld">উপরিমস্সা</span>তি অন্তোলেণস্স উপরি ঠিতস্স। <span class="bld">পারতো</span>তি বাহিরতো। <span class="bld">অস্সা</span>তি পব্বতস্স বহীতি সম্বন্ধো। <span class="bld">ওরতো</span>তি অন্ততো। লেণং হোতীতি সম্বন্ধো। কিত্তকং মহন্তন্তি আহ ‘‘সীমাপরিচ্ছেদমতিক্কমিত্বা ঠিত’’ন্তি। কিত্তকং খুদ্দকন্তি আহ ‘‘সব্বপচ্ছিমসীমাপরিমাণ’’ন্তি। <span class="bld">ত</span>ন্তি খুদ্দকং লেণং <a name="M0.0289"></a>। <span class="bld">অতিখুদ্দক</span>ন্তি সব্বপচ্ছিমসীমাপরিমাণাভাৰতো অতিখুদ্দকং। <span class="bld">ততো</span>তি উপরিসীমতো। <span class="bld">বহী</span>তি সীমতো বহি। <span class="bld">‘‘যদি সীমপ্পমাণং, সীমা হোতিযেৰা’’</span>তি ইমিনা যদি ন সীমপ্পমাণং, ন সীমা হোতিযেৰাতি দস্সেতি।</p>
<p class="bodytext"><span class="bld">ত</span>ন্তি খণ্ডসীমং। <span class="bld">পূরেত্বা</span>তি ইট্ঠকমত্তিকাদীহি পূরেত্বা। <span class="bld">অট্টং বন্ধিত্বা</span>তি অট্টালকং বন্ধিত্বা। <span class="bld">উমঙ্গনদী</span>তি এত্থ উকারো ওকারৰিপরীতো, তস্মা পথৰিযং ওতরিত্বা পৰিসিত্বা মঙ্গতি গচ্ছতীতি <span class="bld">উমঙ্গা</span>তি অত্থো দট্ঠব্বো। উমঙ্গাচ সা নদী চেতি <span class="bld">উমঙ্গনদী। তত্থা</span>তি উমঙ্গনদিযং। <span class="bld">হেট্ঠাপথৰিতলে ঠিতো</span>তি সীমায হেট্ঠাপথৰিতলে ইদ্ধিযা ঠিতো।</p>
<p class="bodytext"><span class="bld">সীমামাল়কে</span>তি খণ্ডসীমায মাল়কে। <span class="bld">ৰটরুক্খো</span>তি নিগ্রোধরুক্খো। <span class="bld">ততো</span>তি ৰটরুক্খতো। <span class="bld">নিগ্গতপারোহো</span>তি পৰদ্ধংৰ হুত্বা রুক্খো আরোহতি অনেনাতি <span class="bld">পারোহো,</span> একো মূলৰিসেসো। নিগ্গতো পারোহো নিগ্গতপারোহো। <span class="bld">মহাসীমং সোধেত্বা</span>তি এত্থ সোধনং নাম মহাসীমগতানং ভিক্খূনং হত্থপাসানযনং, সীমতো ৰা বহিকরণং। <span class="bld">বহিদ্ধা</span>তি দ্বীহি সীমাহি বহিদ্ধা। ‘‘বহিট্ঠা’’তিপি পাঠো। বহি ঠিতা কাতব্বাতি অত্থো। <span class="bld">অনাহচ্চা</span>তি মহাসীমায পথৰীতলং ৰা তত্থজাতরুক্খাদীনি ৰা ন আহনিত্বা। <span class="bld">এৰ</span>ন্তি যথা খণ্ডসীমায, এৰং তথাতি অত্থো। <span class="bld">সীমামাল়কে</span>তি খণ্ডসীমামাল়কে।</p>
<p class="bodytext"><span class="bld">সীমামাল়কে</span>তি দ্বিন্নং সীমানং অঙ্গণে। <span class="bld">সীমামাল়কস্সা</span>তি কম্মস্স কতট্ঠানস্স সীমামাল়কস্স। <span class="bld">ৰেহাসট্ঠিতসাখাযা</span>তি কম্মস্স অকতট্ঠানে সীমামাল়কে উট্ঠিতায ৰেহাসে ঠিতায সাখায। <span class="bld">তস্সা</span>তি ভিক্খুনো পাদা ৰা নিৰাসনপারুপনং ৰাতি সম্বন্ধো। <span class="bld">পুরিমনযেপী</span>তি ‘‘সীমামাল়কে ৰটরুক্খো হোতী’’তিআদিনা ৰুত্তে পুরিমনযেপি। <span class="bld">তত্রা</span>তি পুরিমনযে। <span class="bld">উক্খিপাপেত্বা কাতুং ন ৰট্টতী</span>তি দ্বীহি সীমাহি উট্ঠিতরুক্খস্স সাখা ৰা ততো নিগ্গতপারোহো ৰা দ্বীসু সীমাসু পথৰীতলং ৰা তত্থ জাতরুক্খাদীনি ৰা আহচ্চ ঠিতত্তা উক্খিপাপেত্বা কাতুং ন ৰট্টতি। <span class="bld">আনেতব্বো</span>তি এত্থ দ্বিকম্মিকায নীধাতুযা অপধানকম্মস্সেৰ ৰুত্তত্তা <a name="V1.0248"></a> ‘‘ভিক্খূ’’তি পধানকম্মং অজ্ঝাহরিতব্বং <a name="M0.0290"></a>। <span class="bld">অব্ভুগ্গচ্ছতী</span>তি অব্ভং আকাসং উগ্গচ্ছতি। <span class="bld">তত্রা</span>তি পব্বতে। কস্মা আনেতব্বোতি আহ ‘‘বজ্ঝমানাযেৰ হী’’তিআদি। তত্থ <span class="bld">বজ্ঝমানাযেৰা</span>তি কম্মৰাচায বজ্ঝমানাযেৰ। ইমিনা অবদ্ধসীমা পমাণরহিতং দেসং ওতরতীতি দস্সেতি। <span class="bld">যংকিঞ্চী</span>তি যংকিঞ্চি পব্বতাদি। <span class="bld">যত্থ কত্থচী</span>তি যস্মিং কস্মিংচি ঠানে। <span class="bld">একসম্বন্ধেনা</span>তি বদ্ধসীমায একসম্বন্ধেন। <span class="bld">ইতী</span>তি তস্মা আনেতব্বোতি যোজনা।</p>
<p class="bodytext"><a name="para140"></a><span class="paranum">১৪০</span>. তীণি যোজনানি <span class="bld">তিযোজনং</span>। ‘‘পমাণ’’ন্তি ইমিনা <span class="bld">পরম</span>সদ্দস্স অতিরেকউত্তমত্থে নিৰত্তেতি। <span class="bld">এতিস্সা</span>তি সীমায। সম্মনন্তেন ভিক্খুনাতি সম্বন্ধো। কোণতো মিনিতং কোণন্তি যোজনা। <span class="bld">হী</span>তি সচ্চং, যস্মা ৰা। <span class="bld">আপত্তিঞ্চা</span>তি দুক্কটাপত্তিঞ্চ।</p>
<p class="bodytext"><span class="bld">পারযতী</span>তি অজ্ঝোত্থরতি। ‘‘কিতকাভিধেয্যলিঙ্গা’’তি (কচ্চাযনসারে ৪৫ গাথাযং) ৰচনতো অভিধেয্যভূতং সীমং সন্ধায ইত্থিলিঙ্গৰসেন <span class="bld">পারা</span>তি ৰুত্তং। <span class="bld">নদিযা</span>তি উপযোগত্থে সামিৰচনং। নদিন্তি হি অত্থো। নদিং অজ্ঝোত্থরমানং সীমন্তি সম্বন্ধো। <span class="bld">এত্থা</span>তি নদিপারসীমাযং। <span class="bld">যত্থস্সা</span>তি এত্থ যত্থ অস্সাতি পদৰিভাগং দস্সেন্তো আহ ‘‘যত্থ নদিযা’’তিআদি। ‘‘নদিযা’’তি ইমিনা যংসদ্দস্স ৰিসযং দস্সেতি। <span class="bld">ধুৰনাৰা</span>তি এত্থ ধুৰসদ্দো নিচ্চত্থোতি আহ ‘‘নিচ্চসঞ্চরণনাৰা’’তি। ইমিনা ধুৰেন নিচ্চেন সঞ্চরণনাৰা <span class="bld">ধুৰনাৰা</span>তি ৰচনত্থং দস্সেতি। <span class="bld">অস্সা</span>তি হোতি, ভৰেয্য ৰা। নাৰায পমাণং দস্সেন্তো আহ ‘‘যা’’তিআদি। তত্থ <span class="bld">যা</span>তি নাৰা। <span class="bld">পাজনপুরিসেনা</span>তি এত্থ পাজনং নাম একো নাৰায গমনূপকরণৰিসেসো। সো হি পজতি নাৰা গচ্ছতি অনেনাতি <span class="bld">পাজন</span>ন্তি ৰুচ্চতি। জকারস্স চকারং কত্বা <span class="bld">পাচন</span>ন্তিপি যুজ্জতেৰ। তস্স গাহকেন পুরিসেন সদ্ধিন্তি অত্থো। সা নাৰা নীতাতি সম্বন্ধো। <span class="bld">উদ্ধং ৰা অধো ৰা</span>তি নদিযা পটিসোতং ৰা হেট্ঠাসোতং ৰা। <span class="bld">থেনেহি ৰা</span>তি চোরেহি ৰা। কিঞ্চাপি হটা, পন তথাপি অৰস্সং লব্ভনেয্যা, ধুৰনাৰাৰ হোতীতি যোজনা। <span class="bld">ৰাতেন ৰা</span>তি মালুতেন ৰা ‘‘ছিন্ন’’ইতি সম্বন্ধো। <span class="bld">ৰীচীহী</span>তি তরঙ্গেহি। তরঙ্গো হি <a name="M0.0291"></a> ৰিচিত্তাকারেন চিনোতি ৰড্ঢতীতি ৰীচীতি ৰুচ্চতি। কিঞ্চাপি নদীমজ্ঝং নীতা, পন তথাপি অৰস্সং আহরিতব্বা, ধুৰনাৰাৰ হোতীতি যোজনা। <span class="bld">ওগতে</span>তি ওতরিত্বা গতে। <span class="bld">থলং উস্সারিতা</span>তি থলং উক্খিপিত্বা সারিতা পাপিতা নাৰাপীতি সম্বন্ধো। <span class="bld">ৰিসঙ্খতপদরা</span>তি সঙ্খতৰিরহিতফলকা ৰা। <span class="bld">ধুৰনাৰাৰ হোতী</span>তি নিমিত্তকিত্তনকালে নিচ্চসঞ্চরণনাৰত্তা ধুৰনাৰাৰ হোতীতি অধিপ্পাযো। <span class="bld">তত্রা</span>তি ‘‘ধুৰনাৰা’’তিৰচনে। <span class="bld">নিমিত্তং ৰা সীমা ৰা কম্মৰাচায গচ্ছতী</span>তি এত্থ কিঞ্চাপি ন নিমিত্তং কম্মৰাচায গচ্ছতি, সীমায পন অৰিনাভাৰতো <a name="V1.0249"></a> ৰুত্তং ‘‘কম্মৰাচায গচ্ছতী’’তি। <span class="bld">তস্মা</span>তি যস্মাৰ নাৰায আগচ্ছন্তাপি ভগৰতা অনুঞ্ঞাতা, তস্মা।</p>
<p class="bodytext"><span class="bld">যত্থা</span>তি নদিপারসীমসম্মননট্ঠানে। <span class="bld">রুক্খসঙ্ঘাটমযো</span>তি রুক্খসমূহেন কতো। <span class="bld">পদরবদ্ধো</span>তি ফলকেহি বদ্ধো। <span class="bld">সঞ্চরণযোগ্গো</span>তি সঞ্চরণক্খমো। পাল়িযং ‘‘অস্সা’’তি ঠানে অট্ঠকথাযং ‘‘অত্থী’’তি ৰুত্তত্তা ‘‘অস্সা’’তিপদস্স হোতীতি অত্থোযেৰ দট্ঠব্বো। <span class="bld">তংখণঞ্ঞেৰা</span>তি তস্মিং নিমিত্তকিত্তক্খণেযেৰ। রুক্খং ছিন্দিত্বা কতোতি সম্বন্ধো। <span class="bld">একপদিকসেতূ</span>তি একেন পদেন গমনযোগ্গো একপদিকো, সোযেৰ সেতূতি একপদিকসেতু। অকপ্পিযসেতুং দস্সেন্তো আহ ‘‘সচে পনা’’তিআদি। <span class="bld">তেনা</span>তি সেতুনা। সঞ্চরিতুং ন সক্কা হোতীতি যোজনা।</p>
<p class="bodytext"><span class="bld">যত্থা</span>তি যস্মিং নদিপারসীমসম্মননট্ঠানে। <span class="bld">অভিমুখতিত্থেযেৰা</span>তি সীমায অভিমুখতিত্থে এৰ। ধুৰনাৰা ৰা ধুৰসেতু ৰা অভিমুখতিত্থতো ঈসকং উদ্ধং আরোহন্তোপি অধো ওরোহন্তোপি কপ্পতীতি দস্সেন্তো আহ ‘‘সচে’’তিআদি। <span class="bld">ঈসক</span>ন্তি একউসভ দ্বিউসভাদিৰসেন মনং অপ্পমত্তং। <span class="bld">উদ্ধং ৰা</span>তি অভিমুখতিত্থতো উপরি ৰা। <span class="bld">অধো ৰা</span>তি ততো হেট্ঠা ৰা। <span class="bld">গাৰুতমত্তব্ভন্তরে</span>তি গাৰুতপমাণস্স ঠানস্স অব্ভন্তরে।</p>
<p class="bodytext">সহনিমিত্তকিত্তনৰিধিনা সম্মনিতব্বৰিধিং দস্সেন্তো আহ ‘‘ইমঞ্চ পনা’’তিআদি। দ্বীসু তীরেসু ঠাতুমসক্কুণেয্যত্তা ৰুত্তং ‘‘একস্মিং তীরে <a name="M0.0292"></a> ঠত্বা’’তি। <span class="bld">ততো</span>তি নিমিত্ততো। <span class="bld">অত্তান</span>ন্তি নিমিত্তকিত্তনং ৰিনযধরং সন্ধায ৰুত্তং। <span class="bld">পরিক্খিপন্তেনা</span>তি পরিযাযন্তেন। <span class="bld">তস্সা</span>তি তত্তকস্স পরিচ্ছেদস্স। <span class="bld">সম্মুখট্ঠানে</span>তি অধোসোতে নদিতীরে ঠিতস্স নিমিত্তস্স সম্মুখট্ঠানে। <span class="bld">ততো</span>তি নিমিত্ততো। <span class="bld">তস্সা</span>তি তত্তকস্স পরিচ্ছেদস্স। সম্মুখা নদিতীরে নিমিত্তং অত্থীতি সম্বন্ধো। <span class="bld">সঙ্ঘটেতব্ব</span>ন্তি সম্বন্ধিতব্বং। <span class="bld">অথা</span>তি নিমিত্তকিত্তনতো পচ্ছা। ‘‘সব্বনিমিত্তানং অন্তো ঠিতে ভিক্খূ হত্থপাসগতে কত্বা’’তি ইদং সব্বং একং গামখেত্তং ব্যাপেত্বা সম্মনিতভাৰং সন্ধায ৰুত্তং। সচে সকলং গামখেত্তং অব্যাপেত্বা একদেসে সম্মনিতং হোতি, নিমিত্ততো বহি ঠিতে ভিক্খূপি হত্থপাসগতে কত্বা সম্মনিতব্বা। <span class="bld">কম্ম</span>ন্তি সীমসম্মুতিকম্মং। ‘‘ঠপেত্বা নদি’’ন্তিৰচনস্স কারণং দস্সেন্তো আহ ‘‘নদী পন বদ্ধসীমসঙ্খ্যং ন গচ্ছতী’’তি।</p>
<p class="bodytext"><span class="bld">দীপকো হোতী</span>তি এত্থ <span class="bld">দীপো</span>তি অন্তরদীপো। সো হি যস্মা জলমজ্ঝে দিপ্পতি, যস্মা চ দ্বিধা আপো এত্থ সন্দতি, তস্মা দীপোতি ৰুচ্চতি, সোযেৰ খুদ্দকট্ঠেন <span class="bld">দীপকো</span>। ককারো হি <a name="V1.0250"></a> খুদ্দকত্থৰাচকো। <span class="bld">ত</span>ন্তি দীপকং। <span class="bld">অত্তনা</span>তি ৰিনযধরেন। <span class="bld">ওরিমন্তে চ পারিমন্তে চা</span>তি অধোসোতে নদিতীরে ঠিতস্স নিমিত্তস্স সম্মুখে ওরিমন্তে চ পারিমন্তে চ। পরতীরে নিমিত্তং কিত্তেত্বাতি সম্বন্ধো। কিস্স সম্মুখট্ঠানে নিমিত্তন্তি আহ ‘‘নদিযা ওরিমতীরে নিমিত্তস্স সম্মুখট্ঠানে’’তি। <span class="bld">ততো</span>তি নিমিত্ততো। সম্মুখা নিমিত্তং অত্থীতি সম্বন্ধো। <span class="bld">পারিমন্তে চ ওরিমন্তে চা</span>তি পরতীরে উপরিসোতে ঠিতস্স নিমিত্তস্স সম্মুখে পারিমন্তে চ ওরিমন্তে চ। <span class="bld">পঠমকিত্তিতনিমিত্তেনা</span>তি ওরিমতীরে উপরিসোতে পঠমং কিত্তিতেন নিমিত্তেন। একা সীমা ইমস্সাতি <span class="bld">একসীমো,</span> দীপকো। ‘‘তীরদ্বযঞ্চা’’তি পদমপেক্খিত্বা ‘‘একসীম’’ন্তি সম্বন্ধিতব্বং। ৰচ্চমনপেক্খিত্বা ‘‘একসীমা’’তিপি নিচ্চইত্থিলিঙ্গৰসেন পাঠো অত্থি।</p>
<p class="bodytext"><span class="bld">উদ্ধং ৰা অধো ৰা</span>তি এত্থ ৰাসদ্দো অনিযমৰিকপ্পত্থো। <span class="bld">অথা</span>তি তস্মিং অধিকতরে সতীতি যোজনা। <span class="bld">ৰিহারসীমপরিচ্ছেদনিমিত্তস্স উজুকমেৰা</span>তি সচে দীপকো অধো অধিকতরো হোতি, ওরিমতীরে অধোসোতে ঠিতস্স ৰিহারসীমপরিচ্ছেদনিমিত্তস্স উজুকমেৰ <a name="M0.0293"></a>। <span class="bld">সিখর</span>ন্তি সিঙ্গং। তঞ্হি সিখং মত্থকং রাতি গণ্হাতীতি সিখরন্তি ৰুচ্চতি। <span class="bld">ততো</span>তি দীপকস্স পারিমন্তনিমিত্ততো। পরতীরনিমিত্তানি কিত্তেত্বাতি সম্বন্ধো। অযং দীপকস্স ৰিহারসীমপরিচ্ছেদতো অধো অধিকতরে ৰিনিচ্ছযো। উদ্ধং অধিকতরেপি ইমিনানুসারেন ৰেদিতব্বোতি সো ন দস্সিতো। <span class="bld">পব্বতসণ্ঠানা</span>তি পব্বতেন সমং ঠানং এতিস্সাতি পব্বতসণ্ঠানা।</p>
<p class="bodytext"><span class="bld">উদ্ধম্পি অধোপী</span>তি পিসদ্দো সমুচ্চযত্থো। <span class="bld">উভোপি সিখরানী</span>তি উদ্ধং সিখরং, অধো সিখরন্তি উভোপি সিখরানি। <span class="bld">মুদিঙ্গসণ্ঠানা</span>তি মূলে চ অগ্গে চ তনুকস্স মজ্ঝে থূলস্স মুদিঙ্গস্স সণ্ঠানা।</p>
<p class="bodytext"><span class="bld">সব্বপঠমেন নযেনা</span>তি উদ্ধং অধিকনযস্স, অধো অধিকনযস্স, উদ্ধংঅধোঅধিকনযস্স চাতি সব্বেসং নযানং পঠমেন ৰিহারসীমদীপকানং সমেন নযেন। <span class="bld">পণৰসণ্ঠানা</span>তি মূলে চ অগ্গে চ থূলস্স মজ্ঝেতনুকস্স পণৰস্স সণ্ঠানা।</p>
<p class="subhead">৭২. উপোসথাগারাদিকথা</p>
<p class="bodytext"><a name="para141"></a><span class="paranum">১৪১</span>. <span class="bld">অনুপরিৰেণিয</span>ন্তি এত্থ অনুসদ্দস্স ৰিচ্ছত্থং, পরিৰেণসদ্দস্স চ লিঙ্গৰিপল্লাসভাৰং দস্সেতুং ৰুত্তং ‘‘তস্মিং তস্মিং পরিৰেণে’’তি। পরিৰেণসদ্দো হি নপুংসকলিঙ্গো, ইধ পন লিঙ্গৰিপল্লাসং কত্বা ইত্থিলিঙ্গৰসেন ৰুত্তং। ‘‘সঙ্কেতং অকত্বা’’তি ইমিনা <span class="bld">অসঙ্কেতেনা</span>তি <a name="V1.0251"></a> পদস্স কিরিযাৰিসেসনত্তং দীপেতি। ‘‘কম্মৰাচাযা’’তি ইমিনা <span class="bld">সমূহনিত্বা</span>তি পদস্স করণং দস্সেতি।</p>
<p class="bodytext"><a name="para142"></a><span class="paranum">১৪২</span>. <span class="bld">যতো</span>তি এত্থ তোপচ্চযস্স কারণত্থে পৰত্তভাৰং দস্সেন্তো আহ ‘‘যস্মা’’তি। ‘‘হত্থপাসে’’তি ইমিনা হত্থপাসতো বহি নিসিন্নে অকতোৰস্স উপোসথো হোতীতি দস্সেতি। <span class="bld">অস্সা</span>তি ভিক্খুনো। <span class="bld">ৰত্থুৰসেনা</span>তি অট্ঠুপ্পত্তিৰসেন। উপোসথস্স পমুখস্স অব্ভোকাসে ৰা মাল়কাদীসু ৰাতি সম্বন্ধো। <span class="bld">নিমিত্তুপগা ৰা অনিমিত্তুপগা ৰা</span>তি হেট্ঠা অট্ঠসু নিমিত্তেসু ৰুত্তা নিমিত্তুপগা ৰা অনিমিত্তুপগা ৰা পব্বতাদযো ৰা অঞ্ঞে ৰা কিত্তেতব্বা।</p>
<p class="bodytext"><span class="bld">পঠমতরং</span> <a name="M0.0294"></a> <span class="bld">ন আগচ্ছতি, দুক্কট</span>ন্তি উপোসথে ঘোসিযমানে পঠমতরং ন আগচ্ছতি, দুক্কটং। ৰিহারস্স মজ্ঝে হোতীতি যোজনা। <span class="bld">এত্থা</span>তি পোরাণকে আৰাসে। <span class="bld">তত্থা</span>তি পোরাণকে আৰাসে। <span class="bld">অসম্বাধো</span>তি সঙ্ঘস্স নিসজ্জট্ঠানপহোনকো। <span class="bld">তত্থা</span>তি পচ্ছা উট্ঠিতে আৰাসে।</p>
<p class="bodytext">সব্বেসং নিসজ্জট্ঠানন্তি যোজনা। <span class="bld">তত্থা</span>তি থেরস্স ৰিহারে। <span class="bld">সো</span>তি থেরস্স ৰিহারো। <span class="bld">এত্থা</span>তি তুম্হাকং ৰিহারে। সব্বেসং ওকাসো নত্থীতি সম্বন্ধো। <span class="bld">তত্থা</span>তি তং অসুকং নাম আৰাসং। ‘‘ৰট্টতী’’তি ৰত্তব্বন্তি যোজনা। <span class="bld">তস্সা</span>তি থেরস্স।</p>
<p class="subhead">৭৪. অৰিপ্পৰাসসীমানুজাননকথা</p>
<p class="bodytext"><a name="para143"></a><span class="paranum">১৪৩</span>. <span class="bld">অন্ধকৰিন্দং নামা</span>তি তস্স গামস্স নামং। <span class="bld">ত</span>ন্তি অন্ধকৰিন্দং। <span class="bld">থেরো</span>তি মহাকস্সপত্থেরো। <span class="bld">ততো</span>তি অন্ধকৰিন্দতো। ইমিনা ‘‘অন্ধকৰিন্দা’’তি এত্থ নিস্সক্কত্থে নিস্সক্কৰচনন্তি দস্সেতি। <span class="bld">উপোসথ</span>ন্তি তদত্থে উপযোগৰচনং। উপোসথত্থাযাতি হি অত্থো। অন্ধকৰিন্দা রাজগহং আগমনস্স কারণং দস্সেন্তো আহ ‘‘রাজগহং হী’’তিআদি। তত্থ <span class="bld">হী</span>তি যস্মা। অন্ধকৰিন্দা ৰিহারং অন্তো কত্বা ‘‘অট্ঠারস মহাৰিহারা’’তি ৰুত্তং। <span class="bld">নেস</span>ন্তি অট্ঠারসন্নং মহাৰিহারানং। <span class="bld">সঙ্ঘস্স সামগ্গিদানত্থ</span>ন্তি এত্থ সঙ্ঘস্স সামগ্গিদানং অত্তনো উপোসথকিচ্চং সিদ্ধং। তস্মা পাল়িযং ‘‘উপোসথং আগচ্ছন্তো’’তি ৰুত্তং। ‘‘সিপ্পিনিযং নামা’’তি ইমিনা <span class="bld">নদিং তরন্তো</span>তি এত্থ নদিযা নামং দস্সেতি। <span class="bld">মনং ৰূল়্হো</span>তি এত্থ <span class="bld">মন</span>ন্তি নিপাতো ঈসকত্থোতি দস্সেন্তো আহ ‘‘ঈসক’’ন্তি। ‘‘অপ্পমত্ত’’ন্তি ইমিনা ‘‘ঈসক’’ন্তিপদস্স অত্থং দস্সেতি। ‘‘ৰূল়্হভাৰো’’তি ইমিনা ভাৰপচ্চযেন ৰিনা ভাৰত্থো <a name="M0.0295"></a> ঞাতব্বোতি দস্সেতি। <span class="bld">চণ্ডেনা</span>তি খরেন। <span class="bld">তত্থা</span>তি নদিযং। <span class="bld">অমনসিকরোন্তো</span>তি ‘‘চণ্ডসোত’’ন্তি আভোগং <a name="V1.0252"></a> অকরোন্তো। <span class="bld">ন পন ৰূল়্হো</span>তি ন পন মহাৰূল়্হো। <span class="bld">উদকব্ভাহতানী</span>তি উদকেন অভিআহতানি। <span class="bld">অস্সা</span>তি থেরস্স। <span class="bld">অল্লানী</span>তি তিন্তানি।</p>
<p class="bodytext"><a name="para144"></a><span class="paranum">১৪৪</span>. <span class="bld">পুরিমকম্মৰাচা</span>তি ‘‘সম্মতা সা সীমা সঙ্ঘেন তিচীৰরেন অৰিপ্পৰাসা’’তি পুরে ৰুত্তা কম্মৰাচা। <span class="bld">অযমেৰা</span>তি ‘‘ঠপেত্বা গামঞ্চ গামূপচারঞ্চা’’তিপদং পক্খিপিত্বা অনুপঞ্ঞত্তা অযমেৰ কম্মৰাচা। <span class="bld">অয</span>ন্তি পচ্ছিমকম্মৰাচা। <span class="bld">হি</span> যস্মা ভিক্খুনিসঙ্ঘো অন্তোগামে ৰসতি, তস্মা পুরিমাযেৰ ৰট্টতীতি যোজনা। <span class="bld">যদি এৰ</span>ন্তি যদি ভিক্খুনিসঙ্ঘস্স অযং পচ্ছিমকম্মৰাচা ৰট্টনং সিযা ভৰেয্য, এৰং সতীতি যোজনা। <span class="bld">সো</span>তি ভিক্খুনিসঙ্ঘো। <span class="bld">এতায কম্মৰাচাযা</span>তি পচ্ছিমকম্মৰাচায। <span class="bld">ন লভেয্যা</span>তি অন্তোগামে ৰসনত্তা তিচীৰরপরিহারং ন লভেয্য। কিং ন লভতিযেৰাতি আহ ‘‘অত্থি চস্স পরিহারো’’তি। <span class="bld">অস্সা</span>তি ভিক্খুনিসঙ্ঘস্স। <span class="bld">দ্বেপি সীমাযো</span>তি সমানসংৰাসকসীমা চ অৰিপ্পৰাসসীমা চাতি দ্বেপি সীমাযো। <span class="bld">তত্থা</span>তি ভিক্খুভিক্খুনীসু। <span class="bld">তস্সা</span>তি ভিক্খূনং সীমায। <span class="bld">এসেৰ নযো</span>তি ভিক্খুনীনং সীমং অজ্ঝোত্থরিত্বাপি অন্তোপৰিসিত্বাপি ভিক্খূনং সীমায সম্মনে এসেৰ নযো। <span class="bld">এতে</span>তি ভিক্খুভিক্খুনিযো। সামঞ্ঞত্তা হি পুল্লিঙ্গেন ৰুত্তং। <span class="bld">এত্থ চা</span>তি ‘‘ঠপেত্বা গামঞ্চ গামূপচারঞ্চা’’তিপদে চ। সঙ্গহো ৰেদিতব্বো, কস্মা? গামেন নিগমনগরানং একলক্খণত্তা।</p>
<p class="bodytext"><span class="bld">পরিক্খেপোকাসো</span>তি পরিক্খেপারহোকাসো। <span class="bld">তেসূ</span>তি গামগামূপচারেসু। <span class="bld">পরিহার</span>ন্তি চীৰরৰিপ্পৰাসআপত্তিঅপনযনং। ‘‘ইতী’’তিআদি নিগমনং। <span class="bld">এত্থা</span>তি সমানসংৰাসকঅৰিপ্পৰাসসীমাসু। <span class="bld">অত্তনো ধম্মতাযা</span>তি অত্তনো সভাৰেন। <span class="bld">যত্থা</span>তি যস্মিং ঠানে। <span class="bld">হী</span>তি সচ্চং, যস্মা ৰা। <span class="bld">তস্সা</span>তি অৰিপ্পৰাসসীমায। <span class="bld">ৰিসু</span>ন্তি সমানসংৰাসকসীমতো পাটেক্কং। <span class="bld">তত্থা</span>তি দ্বীসু সীমাসু। <span class="bld">অৰিপ্পৰাসাযা</span>তি অৰিপ্পৰাসসীমায। <span class="bld">ত</span>ন্তি গামং। <span class="bld">সা</span>তি অৰিপ্পৰাসসীমা। <span class="bld">সম্মতায সীমাযা</span>তি <a name="M0.0296"></a> অৰিপ্পৰাসসীমায সম্মতায সতিযাতি সম্বন্ধো। সম্মততো পচ্ছাতি ৰা যোজনা। <span class="bld">নিৰিসতী</span>তি নিৰাসত্থায ৰিসতি পৰিসতি। <span class="bld">সোপী</span>তি গামোপি। <span class="bld">সীমসঙ্খ্যংযেৰা</span>তি অৰিপ্পাসসীমৰোহারমেৰ। অধিট্ঠিততেচীৰরিকা ভিক্খূ পরিহারং লভন্তীতি অধিপ্পাযো। যথা পচ্ছা নিৰিট্ঠো গামো সীমসঙ্খ্যংযেৰ গচ্ছতি, এৰন্তি যোজনা। ‘‘পৰিসিস্সামা’’তি গেহানি কতানি, ‘‘পৰিসিস্সামা’’তি আলযোপি অত্থীতি যোজনা। <span class="bld">আলযোপী</span>তি অপেক্খোপি। <span class="bld">অপৰিট্ঠা</span>তি গেহানি অপৰিট্ঠা। <span class="bld">গেহমেৰ ছড্ডেত্বা</span>তি গেহং ছড্ডেত্বা এৰ। ইমিনা গেহে ছড্ডিতে সব্বং ছড্ডিতমেৰাতি দস্সেতি। পৰিট্ঠং ৰা অগতং ৰা একম্পি কুলং অত্থি <a name="V1.0253"></a> সচেতি যোজনা। এত্থ চ ‘‘একম্পি কুলং পৰিট্ঠং ৰা’’তি ইদং নৰগামং সন্ধায ৰুত্তং। ‘‘একম্পি কুলং অগতং ৰা’’তি ইদং পোরাণকগামং সন্ধাযাতি দট্ঠব্বং।</p>
<p class="bodytext"><span class="bld">তত্রা</span>তি ‘‘ৰত্তং জানিতব্ব’’ন্তিৰচনে। <span class="bld">অৰিপ্পৰাসসীমায</span>ন্তি মহাসীমায। সা এৰ হি যস্মা অৰিপ্পৰাসকম্মৰাচায বহুলপযোজনা হোতি, তস্মা অৰিপ্পৰাসসীমাতি ৰুচ্চতি। <span class="bld">ইতরাযা</span>তি অৰিপ্পৰাসসীমায। <span class="bld">তত্থা</span>তি তাসু দ্বীসু সীমাসু। <span class="bld">নিরাসঙ্কট্ঠানেসু ঠত্বা</span>তি চেতিযঙ্গণাদীনং খণ্ডসীমায অনোকাসত্তা ৰুত্তং। খণ্ডসীমঞ্হি সম্মনন্তা চেতিযঙ্গণাদিট্ঠানং পহায অঞ্ঞস্মিং ৰিৰিত্তোকাসে ৰিহারপচ্চন্তং খণ্ডিত্বা সম্মনন্তি। <span class="bld">সমূহনিতু</span>ন্তি অৰিপ্পৰাসসীমং সমূহনিতুং। <span class="bld">পটিবন্ধিতুং ন সক্খিস্সন্তেৰা</span>তি অৰিপ্পৰাসংযেৰ জানিত্বা খণ্ডসীমায অঞ্ঞাতত্তা পটিবন্ধিতুং ন সক্খিস্সন্তেৰ। <span class="bld">সীমসম্ভেদ</span>ন্তি খণ্ডসীমঅৰিপ্পৰাসসীমানং সম্ভেদং। <span class="bld">সাসনন্তরধানেন ৰা</span>তি সত্থু আণায অন্তরধানেন ৰা। <span class="bld">সাধুকং পনা</span>তি নিক্কঙ্খং পন।</p>
<p class="subhead">৭৬. গামসীমাদিকথা</p>
<p class="bodytext"><a name="para147"></a><span class="paranum">১৪৭</span>. উপোসথকম্মস্স ৰিসুং গহিতত্তা সেসকম্মৰসেন সমানসংৰাসকতা গহেতব্বা গোবলিবদ্দনযেন ৰা পারিসেসনযেন ৰা। <span class="bld">ত</span>ন্তি সমানসংৰাসএকূপোসথভাৰং। ‘‘অপরিচ্ছিন্নাযা’’তি ইমিনা <a name="M0.0297"></a> <span class="bld">অট্ঠপিতাযা</span>তি এত্থ ঠপধাতুযা অধিপ্পাযত্থং দস্সেতি। <span class="bld">গামং ৰা নিগমং ৰা</span>তি এত্থ নগরং কেন সঙ্গহিতন্তি আহ ‘‘গামগ্গহণেন চেত্থা’’তিআদি। তত্থ <span class="bld">এত্থা</span>তি ‘‘গামং ৰা নিগমং ৰা’’তি পাঠে, গামগ্গহণেনাতি সম্বন্ধো। অথ ৰা <span class="bld">এত্থা</span>তি গামনিগমনগরেসু, নগরম্পীতি সম্বন্ধো। গামাদীনং পরিচ্ছেদং ৰিত্থারেন দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি গামনিগমনগরেসু। <span class="bld">গামভোজকা</span>তি গামং ভুঞ্জন্তীতি গামভোজকা। <span class="bld">বলি</span>ন্তি করং। সো হি তং নিস্সায গামভোজকা বলন্তি জীৰন্তি অনেনাতি বলীতি ৰুচ্চতি। যম্পি একং পদেসং পরিচ্ছিন্দিত্বা দেতীতি যোজনা। <span class="bld">গামখেত্তে</span>তি রঞ্ঞো আণা খিপিযতি এত্থাতি <span class="bld">খেত্তং,</span> গামোযেৰ খেত্তং গামখেত্তং, তস্মিং। <span class="bld">অযম্পী</span>তি অযং পদেসোপি। <span class="bld">সোপী</span>তি পদেসোপি। ৰিসুংগামো নামাতি যোজনা। সোপি ৰিসুংগামো গামসীমা হোতিযেৰাতি যোজনা। ৰিসুং পরিচ্ছিন্দিত্বা দিন্নো গামো <span class="bld">ৰিসুংগামো। তস্মা</span>তি যস্মা ৰিসুং গামো হোতি, তস্মা। <span class="bld">সা চা</span>তি ৰিসুংগামসীমা চ। <span class="bld">ইতরা</span>তি ৰিসুংগামসীমতো অঞ্ঞা পকতিগামনগরনিগমসীমা চাতি যোজনা।</p>
<p class="bodytext"><span class="bld">এৰ</span>ন্তি <a name="V1.0254"></a> ‘‘অসম্মতায ভিক্খৰে’’তিআদিনা পাঠেন। <span class="bld">ত</span>ন্তি সীমপরিচ্ছেদং। <span class="bld">অপরিচ্ছিন্নে</span>তি রাজূহি অপরিচ্ছিন্নে। ‘‘অটৰিপদেসে’’তি ইমিনা নত্থি গামো এত্থাতি <span class="bld">অগামকো</span>তি ৰচনত্থস্স সরূপং দস্সেতি। <span class="bld">ৰিজ্ঝাটৰিসদিসে</span>তি ৰিগতং অগ্গিনো ঝাযনমেত্থাতি ৰিজ্ঝা, চোরাদযো মনুস্সে আভুসো টৰন্তি পীল়যন্তি এত্থাতি <span class="bld">আটৰি</span>। ৰিজ্ঝা চ সা আটৰি চেতি <span class="bld">ৰিজ্ঝাটৰি,</span> তায সদিসে ৰিজ্ঝাটৰিসদিসে। এত্থ পুরিমনযে গামাদীহি আসন্নো ৰা হোতু, অনাসন্নো ৰা তেহি অপরিচ্ছিন্নো অটৰিপদেসো গহেতব্বো। পচ্ছিমনযে দূরো মনুস্সানং অনাগমনপথো আটৰিপদেসো গহেতব্বোতি অযমেতেসং ৰিসেসো। <span class="bld">অস্সা</span>তি ভিক্খুনো। <span class="bld">সমন্তা</span>তি সমন্ততো। <span class="bld">অযং সীমা</span>তি অযং সত্তব্ভন্তরসীমা। <span class="bld">তত্থা</span>তি সত্তসু অব্ভন্তরেসু। সমন্তা ঠিতস্স ৰা নিসিন্নস্স ৰা অব্ভন্তরে অন্তোকোট্ঠাসে জাতং অব্ভন্তরং অট্ঠৰীসহত্থপমাণং।</p>
<p class="bodytext">যা <a name="M0.0298"></a> কাচি নদী অসীমাৰ হোতীতি সম্বন্ধো। <span class="bld">নদীসীমলক্খণপত্তা</span>তি নদীসীমলক্খণং পত্তা। ইমিনা সীমলক্খণং অপত্তা নদী বন্ধিযমানা সীমাৰ হোতীতি দস্সেতি। সাৰধারণেন ‘‘অত্তনো সভাৰেনেৰা’’তি ইমিনা ভিক্খূনং বন্ধনভাৰেনাতি অত্থং নিৰত্তেতি। <span class="bld">এত্থা</span>তি নদিযং। <span class="bld">এত্থা</span>তি জাতস্সরসমুদ্দেসু। <span class="bld">যেন কেনচী</span>তি অন্তমসো তিরচ্ছানগতেনপি যেন কেনচি। খণিত্বা অকতো <span class="bld">সযংজাতো</span>তি সম্বন্ধো। ইদং হেতুঅন্তোগধৰিসেসনং। খণিত্বা অকতত্তাতি হি অত্থো। <span class="bld">সযংজাতো</span>তি সযমেৰ জাতোতি এৰকারো যোজেতব্বো। তেন ৰুত্তং ‘‘যেন কেনচি খণিত্বা অকতো’’তি। <span class="bld">সোব্ভো</span>তি সং উভোতি পদৰিভাগো কাতব্বো। তত্থ সংসদ্দো সমন্তত্থৰাচকো, উভসদ্দো পূরণত্থৰাচকো। তস্মা সমন্ততো আগতেন উদকেন উভতি পূরতি এত্থাতি <span class="bld">সোব্ভো</span>তি ৰচনত্থো কাতব্বো। তেন ৰুত্তং ‘‘সমন্ততো আগতেন উদকেন পূরিতো তিট্ঠতী’’তি।</p>
<p class="bodytext"><span class="bld">তত্থা</span>তি নদীসমুদ্দজাতস্সরেসু, আধারে ভুম্মং। <span class="bld">যং</span>সদ্দো ঠানৰিসযোতি আহ ‘‘যং ঠান’’ন্তি। <span class="bld">মজ্ঝিমস্সা</span>তি থামমজ্ঝিমস্স। ৰক্খতি হি ‘‘থামমজ্ঝিমেনা’’তি। ‘‘সমন্ততো’’তি ইমিনা <span class="bld">সমন্তা</span>তি এত্থ নিস্সক্কত্থে নিস্সক্কৰচনন্তি দস্সেতি। ‘‘উদকুক্খেপেনা’’তি ইমিনা <span class="bld">উদকুক্খেপা</span>তি এত্থ করণত্থে নিস্সক্কৰচনন্তি দস্সেতি। উদকং উক্খিপিত্বা খিপিযতি এত্থাতি <span class="bld">উদকুক্খেপো</span>। ‘‘পরিচ্ছিন্ন’’ন্তি ইমিনা পাঠসেসং দস্সেতি। <span class="bld">অক্খধুত্তা</span>তি এত্থ <span class="bld">অক্খো</span>তি পাসকো। সো হি অকতি কুটিলং গচ্ছতি অনেনাতি অক্খোতি ৰুচ্চতি, ধৰন্তি মরিযাদমতিক্কম্ম কীল়াদিপসুতং গচ্ছন্তীতি <span class="bld">ধুত্তা,</span> অক্খেসু ধুত্তা অক্খধুত্তা <a name="V1.0255"></a>। <span class="bld">দারুগুল়</span>ন্তি সারদারুমযং গুল়ং। ‘‘ৰালুকং ৰা’’তি ইমিনা ‘‘উদকুক্খেপা’’তি এত্থ উপলক্খণং দস্সেতি। <span class="bld">যত্থা</span>তি যস্মিং পদেসে। <span class="bld">অয</span>ন্তি পদেসো। <span class="bld">তস্সা</span>তি উদকুক্খেপস্স।</p>
<p class="bodytext"><span class="bld">এত্থা</span>তি নদীসমুদ্দজাতস্সরেসু। <span class="bld">মুখদ্বার</span>ন্তি সমুদ্দাদীনং মুখসঙ্খাতং দ্বারং। <span class="bld">সব্বত্থা</span>তি সব্বায নদিযং। থেরৰাদং দস্সেন্তো আহ ‘‘যং পনা’’তিআদি। ‘‘যোজনং…পে॰… ৰট্টতী’’তি যং পন ৰচনং মহাসুমত্থেরেন ৰুত্তন্তি <a name="M0.0299"></a> যোজনা। <span class="bld">তত্রাপী</span>তি যোজননদিযম্পি। পটিক্খিত্তাকারং ৰিত্থারেন্তো আহ ‘‘ভগৰতা হী’’তিআদি। <span class="bld">নদিযা পমাণ</span>ন্তি নদিযা গম্ভীরপমাণমেৰ, ন আযামৰিত্থারপমাণন্তি অত্থো। ‘‘ন যোজনং ৰা অদ্ধযোজনং ৰা’’তি ৰচনম্পি ইদমেৰ সন্ধায ৰুত্তন্তি দট্ঠব্বং। কিঞ্চাপি আযামৰিত্থারপমাণং ন ৰুত্তং, পভৰতো পন যাৰ মুখদ্বারা আযামৰিত্থারৰসেন কম্মং কাতুং পহোনকনদীযেৰ গহেতব্বাতি দট্ঠব্বা। যা নদীতি সম্বন্ধো। <span class="bld">ইমস্স সুত্তস্সা</span>তি ‘‘তিমণ্ডল’’ন্তিআদিকস্স ইমস্স সুত্তস্স। <span class="bld">পভৰতো</span>তি সমুদাগমতো। <span class="bld">এত্থা</span>তি নদিযং। সব্বেহি ভিক্খূহি ঠপেতব্বোতি সম্বন্ধো। <span class="bld">ততো</span>তি একউদকুক্খেপতো।</p>
<p class="bodytext">কিত্তকা পরিপুণ্ণা হোতীতি আহ ‘‘সমতিত্থিকা’’তি। তিত্থেন সমং পরিপূরতীতি <span class="bld">সমতিত্থিকা। উদকসাটিকং নিৰাসেত্বাপী</span>তি পিসদ্দো ‘‘অনিৰাসেত্বাপী’’তি দস্সেতি। উদকসাটিকং অনিৰাসেন্তোপি ৰত্থেন অৰিনাভাৰতো অঞ্ঞং নিৰাসেত্বাতি অত্থো গহেতব্বো। নাৰায ঠত্বা করিযমানে কিং গচ্ছন্তিযাপি নাৰায কাতুং ৰট্টতীতি আহ ‘‘গচ্ছন্তিযা পনা’’তিআদি। ‘‘কস্মা’’তিআদিনা কারণং দস্সেতি। <span class="bld">হী</span>তি যস্মা। <span class="bld">ত</span>ন্তি উদকুক্খেপমত্তং। এৰং সতি…পে॰… অনুসাৰনা হোতি, তস্মা গচ্ছন্তিযা নাৰায কাতুং ন ৰট্টতীতি যোজনা। ‘‘তস্মা’’তিআদিনা লদ্ধগুণং দস্সেতি। ন কেৰলং নাৰাযমেৰাতি দস্সেন্তো আহ ‘‘অন্তোনদিয’’ন্তিআদি।</p>
<p class="bodytext"><span class="bld">রুক্খস্সা</span>তি অন্তোনদিযং জাতস্স রুক্খস্স। সাখা ৰা পতিট্ঠিতাতি সম্বন্ধো। <span class="bld">সীমং ৰা সোধেত্বা</span>তি ৰিহারসীমগামসীমাসু ঠিতানং হত্থপাসানযনবহিকরণৰসেন সীমং ৰা সোধেত্বা। জাতরুক্খস্স পৰিট্ঠসাখায ৰা পারোহে ৰাতি সম্বন্ধো। <span class="bld">অস্সা</span>তি বহিনদিতীরে জাতরুক্খস্স। <span class="bld">তত্থা</span>তি খাণুকে।</p>
<p class="bodytext"><span class="bld">তস্সা</span>তি পাসাণদীপকস্স। <span class="bld">পুব্বে ৰুত্তপ্পকারে</span>তি পুব্বে নদীনিমিত্তট্ঠানে ‘‘অন্বদ্ধমাস’’ন্তিআদিনা <a name="V1.0256"></a> (মহাৰ॰ অট্ঠ॰ ১৩৮) ৰুত্তপ্পকারে। <span class="bld">সো</span>তি পাসাণদীপকো। পুন <span class="bld">সো</span>তি পাসাণদীপকোযেৰ। <span class="bld">হী</span>তি সচ্চং, যস্মা ৰা।</p>
<p class="bodytext"><span class="bld">আৰরণ</span>ন্তি <a name="M0.0300"></a> পাল়িং। <span class="bld">ত</span>ন্তি আৰরণং। আৰরণেন ৰা কোট্ঠকবন্ধেন ৰা হেতুভূতেন, পচ্ছিজ্জতীতি সম্বন্ধো। কোচি আৰরণপ্পদেসো অজ্ঝোত্থরিযতীতি সম্বন্ধো। <span class="bld">তত্থা</span>তি আৰরণপ্পদেসে। <span class="bld">হী</span>তি সচ্চং, যস্মা ৰা। ‘‘হেট্ঠাপাল়ি বদ্ধা’’তি ইদং নদিং ৰিনাসেত্বা তল়াককরণাকারদস্সনং। <span class="bld">এত্থা</span>তি নদিযং, তল়াকে ৰা। <span class="bld">ছড্ডিতমোদক</span>ন্তি তল়াকরক্খনত্থং একেন ৰারিমগ্গেন ছড্ডিতং উদকং। <span class="bld">দেৰে অৰস্সন্তে</span>তি দুব্বুট্ঠিকালত্তা ৰস্সন্তকালেপি দেৰে অৰস্সন্তে। <span class="bld">সা</span>তি নদিতো নীহটমাতিকা। <span class="bld">কালন্তরেনা</span>তি অঞ্ঞেন কালেন। <span class="bld">উপ্পতিত্বা</span>তি গামনিগমানং উপরি পতিত্বা। <span class="bld">পৰত্ততী</span>তি পুব্বে ৰুত্তপকারে ৰস্সকালে চত্তারো মাসে অব্ভোচ্ছিন্না সন্দতি। <span class="bld">ৰিহারসীম</span>ন্তি ৰিহারসম্বন্ধং বদ্ধসীমং।</p>
<p class="bodytext"><span class="bld">সমুদ্দেপী</span>তি পিসদ্দো নদিমপেক্খতি। <span class="bld">তত্থা</span>তি পদেসে। <span class="bld">ওতরিত্বা</span>তি হেট্ঠা তরিত্বা। ‘‘ওসরিত্বা’’তিপি পাঠো, অযমেৰত্থো। <span class="bld">সণ্ঠহন্তী</span>তি উদকেন সমং তিট্ঠন্তি। <span class="bld">সো</span>তি পদেসো। <span class="bld">উদকন্ততো</span>তি উদককোটিতো। <span class="bld">তত্থা</span>তি সমুদ্দে। <span class="bld">বাধতী</span>তি পীল়যতি। <span class="bld">তেসূ</span>তি নাৰাঅট্টকেসু। <span class="bld">ত</span>ন্তি পিট্ঠিপাসাণং। <span class="bld">ঊমিযো</span>তি ৰীচিযো। তা হি পরংপরাৰসেন উগ্গন্ত্বা সৰিঞ্ঞাণকাৰিঞ্ঞাণকে মিযন্তি হিংসন্তি, অন্তো পক্খিপন্তীতি ৰা ঊমিযোতি ৰুচ্চন্তি। <span class="bld">তত্থা</span>তি পিট্ঠিপাসাণে। <span class="bld">হী</span>তি সচ্চং, যস্মা ৰা। উদকেনেৰ পিট্ঠিপাসাণো ওত্থরীযতীতি যোজনা। <span class="bld">সো</span>তি দীপকপব্বতো। ‘‘দূরে’’তি ৰত্বা তস্স পমাণং দস্সেন্তো আহ ‘‘মচ্ছৰধানং অনাগমনপথে’’তি। <span class="bld">মচ্ছৰধান</span>ন্তি কেৰট্টানং। তে হি যস্মা মচ্ছে হনন্তি, তস্মা মচ্ছৰধাতি ৰুচ্চন্তি। ‘‘মচ্ছবন্ধান’’ন্তিপি পাঠো। মচ্ছে বন্ধন্তীতি <span class="bld">মচ্ছবন্ধা</span>তি ৰচনত্থো কাতব্বো। <span class="bld">অনাগমনপথে</span>তি যত্থ গন্ত্বা তদহেৰ পচ্চাগন্ত্বা ন আগমনপথিকে দেসে। নত্থি আগমনপথো এত্থাতি <span class="bld">অনাগমনপথো,</span> দেসো। তস্মিং ‘‘অগমনপথে’’তিপি পাঠো, সো অযুত্তো। কস্মা? অগমনপথস্স নাধিপ্পেতত্তা। গন্ত্বা হি পুন অনাগমনপথোযেৰাধিপ্পেতো। <span class="bld">তেস</span>ন্তি মচ্ছৰধানং। <span class="bld">গমনপরিযন্তস্সা</span>তি গমনকোটিযা <a name="M0.0301"></a>। <span class="bld">ওরতো</span>তি ওরভাগে ঠিতো দীপকো ৰা পব্বতো ৰাতি যোজেতব্বো। <span class="bld">তত্থা</span>তি ওরভাগে ঠিতেসু দীপকপব্বতেসু। <span class="bld">ওত্থরিত্বা</span>তি পকতিউদকেন ওত্থরিত্বা। <span class="bld">তত্থা</span>তি ওত্থরিত্বা ঠিতে সমুদ্দে।</p>
<p class="bodytext">করোন্তেহিপি কাতব্বন্তি সম্বন্ধো। <span class="bld">যত্থা</span>তি যস্মিং সরে। <span class="bld">অয</span>ন্তি অযং সরো, ন জাতস্সরো হোতি। অযং সরো গামখেত্তসঙ্খ্যমেৰ গচ্ছতীতি যোজনা। <span class="bld">তত্থা</span>তি সরে। <span class="bld">যত্থ পনা</span>তি <a name="V1.0257"></a> যস্মিং সরে পন। <span class="bld">তস্সা</span>তি জাতস্সরস্স। <span class="bld">তত্থা</span>তি পদেসে। সচে গম্ভীরং উদকং হোতীতি যোজনা। <span class="bld">তত্থা</span>তি অট্টকে। <span class="bld">এত্থা</span>তি জাতস্সরে, ঠিতেসু পিট্ঠিপাসাণদীপকেসূতি যোজনা। <span class="bld">পহোনকজাতস্সরো</span>তি সঙ্ঘকম্মং কাতুং পহোনকো জাতস্সরো। ‘‘সুক্খতী’’তি ৰত্বা তদেৰ সমত্থেতুং ৰুত্তং ‘‘নিরুদকো’’তি। <span class="bld">তত্থা</span>তি জাতস্সরে। সচে নিরুদকমত্তেন গামখেত্তং গচ্ছতি। কদা গচ্ছতীতি আহ ‘‘সচে পনেত্থা’’তিআদি। তত্থ <span class="bld">এত্থা</span>তি জাতস্সরে। <span class="bld">পোক্খরণীআদীনী</span>তি এত্থ আদিসদ্দেন উদকমাতিকাদযো সঙ্গণ্হাতি। যদা খণন্তি, তদাতি পাঠসেসো যোজেতব্বো। ‘‘তং ঠান’’ন্তি ৰুত্তেপি ন খণনট্ঠানমেৰ গহেতব্বং, ‘‘এত্থা’’তি সামঞ্ঞতো ৰুত্তত্তা সব্বোযেৰ জাতস্সরো গহেতব্বো। ন কেৰলং অজাতস্সরমত্তং হোতি, অথ খো গামখেত্তন্তি আহ ‘‘গামসীমাসঙ্খ্যমেৰ গচ্ছতী’’তি।</p>
<p class="bodytext"><span class="bld">ন</span>ন্তি জাতস্সরং। <span class="bld">পূরেত্বা</span>তি মত্তিকাদীহি পূরেত্বা। <span class="bld">পাল়ি</span>ন্তি আৰরণং। <span class="bld">সব্বমেৰ ন</span>ন্তি সকলমেৰ তং জাতস্সরং। <span class="bld">লোণীপী</span>তি পিসদ্দেন ন কেৰলং সোব্ভোযেৰ জাতস্সরসঙ্খ্যং গচ্ছতি, অথ খো লোণীপীতি দস্সেতি। <span class="bld">উদকট্ঠানোকাসে</span>তি উদকস্স ঠানে ওকাসে।</p>
<p class="bodytext"><a name="para148"></a><span class="paranum">১৪৮</span>. <span class="bld">সীমায সীমং সম্ভিন্দন্তী</span>তি এত্থ ‘‘সীমায সীম’’ন্তি পদানং সম্বন্ধাপেক্খত্তা তেসং সম্বন্ধং দস্সেতুং ৰুত্তং ‘‘অত্তনো পরেস’’ন্তি। ‘‘বদ্ধসীম’’ন্তি ইমিনা ‘‘সীম’’ন্তি সামঞ্ঞতো ৰুত্তেপি ৰিসেসতো বদ্ধসীমাযেৰ গহেতব্বাতি দস্সেতি। তমেৰত্থং ৰিত্থারেন্তো আহ ‘‘সচে <a name="M0.0302"></a> হী’’তিআদি। <span class="bld">সংসট্ঠৰিটপা</span>তি অঞ্ঞমঞ্ঞং আসন্নত্তা সংসট্ঠো ৰিটপো এতেসন্তি সংসট্ঠৰিটপা। ‘‘সংসট্ঠৰিটপা’’তি ইদং উপলক্খণমত্তং, মূলানিপি সংসট্ঠানিযেৰাতি দট্ঠব্বং। <span class="bld">তেসূ</span>তি দ্বীসু রুক্খেসু। <span class="bld">ৰিহারসীমা চা</span>তি পোরাণকৰিহারসীমা চ। <span class="bld">অন্তো কত্বা</span>তি সীমায অন্তো কত্বা। অথ পচ্ছাতি এত্থ ‘‘পচ্ছা’’তি ইমিনা অথসদ্দস্সত্থং দস্সেতি। এৰং কে অকংসূতি আহ ‘‘এৰং ছব্বগ্গিযা অকংসূ’’তি। <span class="bld">তেনা</span>তি করণেন।</p>
<p class="bodytext">অজ্ঝোত্থরণাকারং দস্সেন্তো আহ ‘‘পরেস’’ন্তিআদি। <span class="bld">তস্সা</span>তি বদ্ধসীমায। <span class="bld">পদেস</span>ন্তি ভিক্খূহি কম্মং কাতুং পহোনকং একদেসং। অন্তমসো একস্সপি ভিক্খুনো ঠত্বা অধিট্ঠানুপোসথং কাতুং পহোনকং পদেসং। কম্মং কাতুং অপ্পহোনকপদেসং অন্তো করিত্বা বন্ধন্তা <span class="bld">সীমায সীমং সম্ভিন্দন্তি</span> নাম। <span class="bld">সীমায উপচারো</span>তি পচ্ছা বন্ধিতব্বায সীমায উপচারো। <span class="bld">‘‘ৰড্ঢন্তো সীমাসঙ্করং করোতী’’</span>তি ইমিনা সচে অৰড্ঢনকো পাসাণো হোতি, দ্বিন্নম্পি সীমানং নিমিত্তং কাতুং ৰট্টতীতি দস্সেতি।</p>
<p class="subhead">৭৭. উপোসথভেদাদিকথা</p>
<p class="bodytext"><a name="para149"></a><span class="paranum">১৪৯</span>. পন্নরসিকস্স <a name="V1.0258"></a> পুব্বকিচ্চস্স পাল়িযং আগতত্তা চাতুদ্দসিকস্সেৰ পুব্বকিচ্চং দস্সেন্তো আহ ‘‘অজ্জুপোসথো চাতুদ্দসো’’তি।</p>
<p class="bodytext">‘‘অধম্মেন ৰগ্গ’’ন্তিআদীসু ৰিনিচ্ছযো এৰং ৰেদিতব্বোতি যোজনা। <span class="bld">অধম্মেন ৰগ্গ</span>ন্তি এত্থ <span class="bld">অধম্মং</span> নাম একস্মিং ৰিহারে চতুন্নং ভিক্খূনং সুত্তুদ্দেসউপোসথমকত্বা পারিসুদ্ধিউপোসথকরণঞ্চ তিণ্ণং পারিসুদ্ধিউপোসথমকত্বা সুত্তুদ্দেসকরণঞ্চ। <span class="bld">ৰগ্গং</span> নাম সব্বেৰ অসন্নিপতিত্বা একস্স ছন্দপারিসুদ্ধিহরণং। ছন্দপারিসুদ্ধি নাম সঙ্ঘমজ্ঝংযেৰ আগচ্ছতি, ন গণমজ্ঝং, ন পুগ্গলস্স সন্তিকং। <span class="bld">অধম্মেন সমগ্গ</span>ন্তি এত্থ <span class="bld">অধম্মং</span> ৰুত্তনযমেৰ। <span class="bld">সমগ্গং</span> নাম সব্বেসং সন্নিপতনং। <span class="bld">ধম্মেন ৰগ্গ</span>ন্তি এত্থ <span class="bld">ধম্মং</span> নাম চতুন্নং সুত্তুদ্দেসউপোসথকরণঞ্চ তিণ্ণং পারিসুদ্ধিউপোসথকরণঞ্চ। <span class="bld">ৰগ্গং</span> ৰুত্তনযমেৰ।</p>
<p class="subhead">৭৮. পাতিমোক্খুদ্দেসকথা</p>
<p class="bodytext"><a name="para150"></a><span class="paranum">১৫০</span>. <span class="bld">ইমং</span> <a name="M0.0303"></a> <span class="bld">নিদান</span>ন্তি পাতিমোক্খস্স ইমং নিদানং। <span class="bld">সুতা খো পনা</span>তি এত্থ সুয্যিত্থাতি <span class="bld">সুতা,</span> সুয্যস্সন্তীতি ৰা <span class="bld">সুতা,</span> পারাজিকুদ্দেসাদযো। সুতা চ সুতা চ <span class="bld">সুতা</span>তি সরূপেকসেসো কাতব্বো। <span class="bld">অৰসেস</span>ন্তি নিদানুদ্দেসাদিতো অৰসেসং পারাজিকুদ্দেসাদি। <span class="bld">সুতেনা</span>তি সুতসদ্দেন। ‘‘অত্থে অসম্ভৰতো সদ্দে ৰুত্তৰিধানং হোতী’’তি হি পরিভাসতো ‘‘সুতেনা’’তি এত্থ সদ্দোৰ গহেতব্বো। <span class="bld">তেন নযেনা</span>তি তেন নিদানুদ্দেসনযেন।</p>
<p class="bodytext"><span class="bld">অটৰিমনুস্সভয</span>ন্তি অটৰিযং নিৰসন্তস্স মনুস্সস্স ভযং, ৰনচরকভযন্তি অত্থো। <span class="bld">রাজন্তরাযো</span>তিআদীসু এৰং ৰিসেসো ৰেদিতব্বোতি যোজনা। <span class="bld">দৰদাহো</span>তি দাযং দহতীতি দৰদাহো আকারস্স রস্সং, যকারস্স চ ৰকারং কত্বা। <span class="bld">ন</span>ন্তি ভিক্খুং। একং ৰা ভিক্খুন্তি যোজনা। <span class="bld">পঠমো ৰা উদ্দেসো</span>তি নিদানুদ্দেসো। <span class="bld">এত্থা</span>তি পঞ্চসু উদ্দেসেসু। <span class="bld">যস্মি</span>ন্তি উদ্দেসে। <span class="bld">সোপী</span>তি উদ্দেসোপি। <span class="bld">সুতেনেৰ সাৰেতব্বো</span>তি সুতপদেনেৰ সঙ্ঘস্স সাৰেতব্বোতি এৰসদ্দো ‘‘ন ৰিত্থারেনা’’তি দস্সেতি।</p>
<p class="bodytext"><span class="bld">অনজ্ঝিট্ঠা</span>তি এত্থ উপসগ্গৰসেন ইসুধাতুস্স ইচ্ছাকন্তিতো অঞ্ঞমত্থং দস্সেন্তো আহ ‘‘অনাণত্তা, অযাচিতা ৰা’’তি। এত্থ ‘‘অনাণত্তা’’তি ইদং থেরেন অনাণত্তভাৰং সন্ধায ৰুত্তং <a name="V1.0259"></a>। ‘‘অযাচিতা’’তি ইদং সম্মুতিলদ্ধেন নৰকেন অযাচিতভাৰং সন্ধায ৰুত্তন্তি দট্ঠব্বং। <span class="bld">এত্থা</span>তি ‘‘অনজ্ঝিট্ঠা ধম্মং ভাসন্তী’’তি ৰচনে। <span class="bld">ধম্মজ্ঝেসকে</span>তি ধম্মকথনত্থায অজ্ঝেসতীতি ধম্মজ্ঝেসকো, তস্মিং। আপুচ্ছিত্বা ৰা তেন সঙ্ঘত্থেরেন যাচিতো হুত্বা ৰাতি যোজনা। <span class="bld">ৰারপটিপাটিযা</span>তি ৰারানুক্কমেন। <span class="bld">দেহীতি ৰা</span>তি এত্থ ইতি-ৰা-সদ্দো ‘‘ভণ’’ ইতিপদেন চ ‘‘কথেহি’’ ইতিপদেন চ যোজেতব্বো। ‘‘ভণ’’ ইতি ৰা ‘‘কথেহি’’ইতি ৰা ‘‘দেহি’’ইতি ৰা ৰত্তব্বাতি যোজনা <a name="M0.0304"></a>। <span class="bld">তীহিপি ৰিধীহী</span>তি ওসারণকথনসরভঞ্ঞসঙ্খাতেহি তীহি সজ্জনেহি। এত্থ চ সুত্তস্স ওসারিযতে উচ্চারিযতে <span class="bld">ওসারণং,</span> অত্থস্স কথিযতে <span class="bld">কথনং,</span> সুত্তস্স চ তদত্থস্স চ সরেন ভণিযতে <span class="bld">সরভঞ্ঞং। ওসারেহী</span>তি সুত্তং উচ্চারেহি। <span class="bld">কথেহী</span>তি অত্থং কথেহি। <span class="bld">সরভঞ্ঞ</span>ন্তি সুত্তস্স চ তদত্থস্স চ সরেন ভণনং। <span class="bld">ন</span>ন্তি সদ্ধিৰিহারিকং। <span class="bld">সজ্ঝাযং অধিট্ঠহিত্বা</span>তি ‘‘সজ্ঝাযং করোমী’’তি অধিট্ঠহিত্বা। <span class="bld">এত্থা</span>তি অজ্ঝেসনট্ঠানে।</p>
<p class="bodytext"><span class="bld">নিস্সিতকে</span>তি সদ্ধিৰিহারিকাদযো। <span class="bld">সো</span>তি সঙ্ঘত্থেরো, ‘‘ৰত্তব্বো’’তিপদে কম্মং, ‘‘ৰদতী’’তিআদীসু পদেসু কত্তা। <span class="bld">আরদ্ধ</span>ন্তি সঙ্ঘেন আরদ্ধং। <span class="bld">ঠপেত্বা</span>তি ধম্মসৰনং ঠপেত্বা। <span class="bld">ওসারেত্বা</span>তি পঠমং সুত্তং ওসারেত্বা। <span class="bld">পুন কথেন্তেনা</span>তি পচ্ছা অত্থং কথেন্তেন। <span class="bld">অট্ঠপেত্বাযেৰ ৰা</span>তি সুত্তস্স চ অত্থস্স চ অন্তরা অট্ঠত্বা এৰ ৰা। <span class="bld">কথেতব্ব</span>ন্তি অত্থজাতং কথেতব্বং। <span class="bld">কথেন্তস্স…পে॰… নযো</span>তি পঠমং অত্থং কথেত্বা পুন সুত্তঞ্চ অত্থঞ্চ সরেন ভণন্তস্স পুন আগতেপি এসেৰ নযোতি অত্থো।</p>
<p class="bodytext"><span class="bld">উপনিসিন্নকথাযপী</span>তি সমীপে নিসিন্নেন কথাযপি। <span class="bld">তেনা</span>তি সঙ্ঘত্থেরেন। <span class="bld">ৰত্তুং ৰট্টতী</span>তি ৰিসেসেত্বা ৰত্তুং ৰট্টতি। <span class="bld">তেনা</span>তি মনুস্সেহি জাননভিক্খুনা। সঙ্ঘত্থেরো ভণতি, তুণ্হী ৰা হোতীতি সম্বন্ধো। ‘‘পুচ্ছন্তী’’তি ৰুত্তেতি যোজনা। <span class="bld">অনুমোদনাদীসুপী</span>তিআদিসদ্দেন ধম্মকথাদযো সঙ্গণ্হাতি। সঙ্ঘত্থেরো অনুজানাতীতি সম্বন্ধো। <span class="bld">সব্বত্থা</span>তি সব্বেসু ৰিহারঅন্তরঘরেসু।</p>
<p class="bodytext"><span class="bld">সজ্ঝায</span>ন্তি সযং ইস্সরেন অযনং উচ্চারণং, কেনচি অনজ্ঝিট্ঠো সযং অধিইস্সরেন অযনং উচ্চারণন্তি অত্থো। <span class="bld">থেরো</span>তি সদ্ধিৰিহারো থেরো। <span class="bld">ৰিস্সমিস্সামী</span>তি খেদৰিরহিতং গমিস্সামি। <span class="bld">আপুচ্ছিতব্ব</span>ন্তি পঠমথেরম্পি পুন আগতত্থেরম্পি আপুচ্ছিতব্বং। একেন সঙ্ঘত্থেরেন অনুঞ্ঞাতেনাতি সম্বন্ধো। <span class="bld">অঞ্ঞস্মী</span>ন্তি অনুঞ্ঞাতত্থেরতো অঞ্ঞস্মিং থেরেতি সম্বন্ধো। <span class="bld">ত</span>ন্তি পুন আগতং থেরং। <span class="bld">অত্তানং</span> <a name="M0.0305"></a> <span class="bld">সম্মনিতব্ব</span>ন্তি এত্থ পচ্চত্তে উপযোগৰচনন্তি আহ ‘‘অত্তা সম্মনিতব্বো’’তি <a name="V1.0260"></a>। কিং সম্মতেন পরিসং অনোলোকেত্বা পুচ্ছিতব্বোতি আহ ‘‘পুচ্ছন্তেন পনা’’তিআদি।</p>
<p class="bodytext"><a name="para153"></a><span class="paranum">১৫৩</span>. <span class="bld">মে</span>তি ময্হং। <span class="bld">ইতো</span>তি পুগ্গলতো, উপ্পন্নোতি সম্বন্ধো। <span class="bld">পুরম্হাক</span>ন্তি পদস্স পুরে অম্হাকন্তি পদচ্ছেদং কত্বা পুরেসদ্দো পঠমত্থোতি আহ ‘‘পঠমং অম্হাক’’ন্তি। <span class="bld">পটিকচ্চেৰ</span>সদ্দো পগেৰপরিযাযো, ‘‘পঠমতরমেৰা’’তি ইমিনা তস্স অত্থং দস্সেতি। <span class="bld">ভূতমেৰা</span>তি ৰিজ্জমানমেৰ, তথমেৰ ৰা।</p>
<p class="subhead">৮২. অধম্মকম্মপটিক্কোসনাদিকথা</p>
<p class="bodytext"><a name="para154"></a><span class="paranum">১৫৪</span>. <span class="bld">অধম্মকম্ম</span>ন্তি অভূতকম্মং। <span class="bld">পটিক্কোসিতু</span>ন্তি এত্থ কুসধাতু অপনযনত্থোতি আহ ‘‘ৰারেতু’’ন্তি। <span class="bld">দিট্ঠি</span>ন্তি লদ্ধিং। <span class="bld">তেস</span>ন্তি চতুন্নং পঞ্চন্নং। <span class="bld">যথা</span>তি যেনাকারেন ভণিযমানেতি যোজনা। <span class="bld">ন সুণ</span>ন্তীতি অঞ্ঞে ভিক্খূ ন সুণন্তি। <span class="bld">থেরাধীন</span>ন্তি থেরেন অধীনং আবন্ধন্তি অত্থো। <span class="bld">থেরাযত্ত</span>ন্তি থেরেন আযত্তং, থেরস্স সন্তকন্তি অত্থো। <span class="bld">এত্থা</span>তি পাতিমোক্খুদ্দেসে।</p>
<p class="subhead">৮৩. পাতিমোক্খুদ্দেসকঅজ্ঝেসনাদিকথা</p>
<p class="bodytext"><a name="para155"></a><span class="paranum">১৫৫</span>. <span class="bld">নৰৰিধঞ্চা</span>তি দিৰসৰসেন তিৰিধং, কারকৰসেন তিৰিধং, কত্তব্বাকারৰসেন তিৰিধঞ্চাতি নৰকোট্ঠাসঞ্চ, নৰপকারঞ্চ ৰা। <span class="bld">চতুব্বিধ</span>ন্তি ‘‘অধম্মেন ৰগ্গ’’ন্তিআদিকং চতুব্বিধং। <span class="bld">দুৰিধ</span>ন্তি ভিক্খুভিক্খুনীৰসেন দুৰিধং। <span class="bld">নৰৰিধ</span>ন্তি ভিক্খুপাতিমোক্খে পঞ্চৰিধং, ভিক্খুনিপাতিমোক্খে চতুব্বিধন্তি নৰৰিধং। <span class="bld">এত্থা</span>তি ‘‘যো তত্থ ভিক্খু ব্যত্তো পটিবলো’’তি পাঠে। <span class="bld">সুৰিসদা</span>তি সুট্ঠু ব্যত্তা, সুদ্ধা ৰা। <span class="bld">এত্তকম্পী</span>তি পিসদ্দো গরহাযং, অধিকে কা নাম কথাতি দস্সেতি।</p>
<p class="bodytext"><span class="bld">সামন্তা আৰাসা</span>তি এত্থ উপযোগত্থে নিস্সক্কৰচনন্তি আহ ‘‘সামন্তং আৰাস’’ন্তি। <span class="bld">যো সক্কোতী</span>তি বহূসু নৰেসু যো সক্কোতি।</p>
<p class="subhead">৮৪. পক্খগণনাদিউগ্গহণানুজাননকথা</p>
<p class="bodytext"><a name="para156"></a><span class="paranum">১৫৬</span>. <span class="bld">কতিনং</span> <a name="V1.0261"></a> <a name="M0.0306"></a> <span class="bld">পূরণী</span>তি কতিনং তিথীনং পূরণী। <span class="bld">কো দিৰসো</span>তি কিত্তকো দিৰসো। <span class="bld">অয্যাযত্ত</span>ন্তি অয্যেহি ভিক্খূহি আযত্তং আবদ্ধং। <span class="bld">সংহরিত্বা</span>তি পুন সলাকং সংহরিত্বা। অযং পাঠো কেসুচি অট্ঠকথাপোত্থকেসু নত্থি। <span class="bld">কালৰতো</span>তি এত্থ ৰন্তুপচ্চযো স্বত্থোতি আহ ‘‘কালস্সেৰা’’তি। এৰসদ্দো পন সম্ভৰতো যুজ্জিযতি। <span class="bld">পগেৰা</span>তি পাতোৰ।</p>
<p class="bodytext"><a name="para158"></a><span class="paranum">১৫৮</span>. <span class="bld">সাযম্পী</span>তি সাযন্হেপি। পিসদ্দেন অঞ্ঞম্পি সরণকালং সম্পিণ্ডেতি।</p>
<p class="bodytext"><a name="para159"></a><span class="paranum">১৫৯</span>. <span class="bld">আণাপেতু</span>ন্তি এত্থ অনাণাপেতব্বভিক্খূ অপনেত্বা আণাপেতব্বভিক্খূ দস্সেতুং ৰুত্তং ‘‘কিঞ্চি কম্ম’’ন্তিআদি। সদাকালমেৰ কিঞ্চি কম্মং করোন্তোতি যোজনা। <span class="bld">ধম্মকথিকাদীসূ</span>তিআদিসদ্দেন গণৰাচকাদযো সঙ্গণ্হাতি। <span class="bld">ৰারেনা</span>তি পরিযাযেন। <span class="bld">সম্মুঞ্চনি</span>ন্তি যট্ঠিসম্মুঞ্চনিং ৰা মুট্ঠিসম্মুঞ্চনিং ৰা। সমং, সুট্ঠু ৰা মুঞ্চতি সোধেতি ইমাযাতি <span class="bld">সম্মুঞ্চনী,</span> তালুজো পঠমো। <span class="bld">তম্পী</span>তি সাখাভঙ্গম্পি।</p>
<p class="bodytext"><a name="para160"></a><span class="paranum">১৬০</span>. <span class="bld">ৰুত্তনযেনেৰা</span>তি সম্মজ্জনে ৰুত্তনযেনেৰ। <span class="bld">পুন আহরিতব্বানী</span>তি সঙ্ঘিকাৰাসং আসনানি পুন আহরিতব্বানি। <span class="bld">তট্টিকাযোপী</span>তি ৰেণুআদিমযা তট্টিকাযোপি।</p>
<p class="bodytext"><a name="para161"></a><span class="paranum">১৬১</span>. <span class="bld">কপল্লিকা ৰা</span>তি কপালেসু পরিযাপন্না পদীপকপালা ৰা। <span class="bld">ত</span>ন্তি তেলাদিং। <span class="bld">পরিযেসিতব্বানী</span>তি অনৰজ্জপরিযেসনেন পরিযেসিতব্বানি।</p>
<p class="subhead">৮৬. দিসংগমিকাদিৰত্থুকথা</p>
<p class="bodytext"><a name="para163"></a><span class="paranum">১৬৩</span>. <span class="bld">সংগহেতব্বো</span>তিআদীনং চতুন্নং কিরিযাপদানং ৰিসেসং দস্সেন্তো আহ ‘‘সংগহেতব্বো’’তিআদি। সংগহসদ্দস্স সঙ্খেপগহণেসুপি ৰত্তনতো ইধ ‘‘অনুগ্গহত্থে’’তি দস্সেতুং পাল়িযং ৰুত্তং ‘‘অনুগ্গহেতব্বো’’তি। তেন ৰুত্তং ‘‘তথাকরণৰসেনা’’তি। <span class="bld">উপলাপেতব্বো</span>তি <a name="M0.0307"></a> সঙ্ঘেন বহুস্সুতো ভিক্খু ভিক্খূহি উপগন্ত্বা লাপেতব্বো কথাপেতব্বো। <span class="bld">উপট্ঠাপেতব্বো</span>তি সঙ্ঘেন বহুস্সুতো ভিক্খু ভিক্খূহি উপ অচ্চনেন পূজনেন ঠাপেতব্বো। ‘‘সব্বেসং দুক্কট’’ন্তি ৰত্বা তদেৰ সমত্থেতুং ৰুত্তং ‘‘ইধ নেৰ থেরা, ন দহরা মুচ্চন্তী’’তি। <span class="bld">তেনা</span>তি বহুস্সুতেন ভিক্খুনা। <span class="bld">এৰম্পি সতী</span>তি এৰং অসাদিযনেপি সতি। <span class="bld">সাযং পাত</span>ন্তি সাযঞ্চ পাতো চ সাযংপাতং। <span class="bld">উপট্ঠান</span>ন্তি <a name="V1.0262"></a> উপট্ঠানট্ঠানং, উপট্ঠানত্থায ৰা। <span class="bld">তেনা</span>তি বহুস্সুতেন ভিক্খুনা। <span class="bld">তেস</span>ন্তি মহাথেরানং। <span class="bld">অস্সা</span>তি বহুস্সুতস্স ভিক্খুনো। <span class="bld">সদ্ধিংচরা</span>তি অত্তনা সদ্ধিং চরন্তীতি সদ্ধিংচরা। <span class="bld">অথাপী</span>তি যদিপি। একো ৰা ৰত্তসম্পন্নো ৰদতীতি যোজনা। এসো চ অহঞ্চাতি <span class="bld">মযং</span>। নামতুম্হঅম্হসদ্দেসু হি একসেসেন কত্তব্বেসু পরোৰ গহেতব্বো। ৰিহরন্তূতি ৰদন্তীতি যোজনা।</p>
<p class="bodytext"><span class="bld">সো আৰাসো গন্তব্বো</span>তি এত্থ কিমত্থায গন্তব্বো, কিং অনুদিৰসং গন্তব্বোতি আহ ‘‘উপোসথকরণত্থায অন্বদ্ধমাসং গন্তব্বো’’তি। <span class="bld">সো চ খো</span>তি আৰাসো। <span class="bld">উতুৰস্সেযেৰা</span>তি হেমন্তগিম্হেযেৰ। উতুৰস্সেযেৰ গন্তব্বোতি অত্থস্স ঞাতব্বভাৰং দস্সেন্তো আহ ‘‘ৰস্সানে পনা’’তিআদি। <span class="bld">য</span>ন্তি কম্মং। <span class="bld">তত্থা</span>তি ‘‘ৰস্সং ৰসন্তী’’তিআদিৰচনে। <span class="bld">সো</span>তি পাতিমোক্খুদ্দেসকো ভিক্খু। <span class="bld">অঞ্ঞস্মি</span>ন্তি অপরস্মিং পাতিমোক্খুদ্দেসকে। <span class="bld">মাসদ্বয</span>ন্তি সাৰণমাসপুণ্ণমিতো যাৰ অস্সযুজপুণ্ণমী, তাৰ মাসদ্বযং ৰসিতব্বং। ইদং পুরিমৰস্সং উপগন্ত্বা পচ্ছিমিকায পক্কমনাদিং সন্ধায ৰুত্তং। সচে পচ্ছিমিকং উপগন্ত্বা অনন্তরমেৰ পক্কমনাদিং করোতি, মাসত্তযম্পি ৰসিতব্বং।</p>
<p class="subhead">৮৭. পারিসুদ্ধিদানকথা</p>
<p class="bodytext"><a name="para164"></a><span class="paranum">১৬৪</span>. <span class="bld">যেন কেনচি অঙ্গপচ্চঙ্গেন ৰিঞ্ঞাপেতী</span>তি পটিৰচনং নিচ্ছারেতুমসক্কোন্তো যেন কেনচি অঙ্গপচ্চঙ্গেন ৰিঞ্ঞাপেতি। <span class="bld">উভযথা</span>তি উভযেহি কাযৰাচাসঙ্খাতেহি আকারেহি। কাযৰাচাহি ৰিঞ্ঞাপেতীতি সম্বন্ধো। <span class="bld">সব্বে</span>তি অখিলা গিলানা। <span class="bld">হত্থপাসে</span>তি <a name="M0.0308"></a> সঙ্ঘস্স হত্থপাসম্হি। <span class="bld">সচে দূরে হোন্তী</span>তি সচে বহূ গিলানা অঞ্ঞমঞ্ঞং দূরে হোন্তি। <span class="bld">তং দিৰস</span>ন্তি তস্মিং সঙ্ঘঅপ্পহোনকদিৰসে।</p>
<p class="bodytext"><span class="bld">তত্থেৰ পক্কমতী</span>তি এত্থ নিস্সক্কত্থে থপচ্চযোতি আহ ‘‘ততোৰা’’তি, পারিসুদ্ধিহারট্ঠানতো এৰাতি অত্থো। ‘‘গচ্ছতী’’তি ইমিনা কমুধাতুযা পদৰিক্খেপত্থং দস্সেতি, ‘‘কত্থচী’’তি ইমিনা তস্স কম্মং। <span class="bld">সামণেরো পটিজানাতী</span>তিআদীসু পটিজাননাকারত্থস্স ইতিসদ্দস্স লোপভাৰং দস্সেন্তো আহ ‘‘সামণেরো অহ’’ন্তি এৰং পটিজানাতী’’তিআদি। <span class="bld">ভূতংযেৰা</span>তি ৰিজ্জমানংযেৰ। <span class="bld">সব্বত্থা</span>তি সব্বেসু ‘‘সিক্খং পচ্চক্খাতকো পটিজানাতী’’তিআদীসু।</p>
<p class="bodytext">সব্বন্তিমেন <a name="V1.0263"></a> পরিচ্ছেদেন চতুন্নং ভিক্খূনন্তি সম্বন্ধো। <span class="bld">সব্বত্থা</span>তি সব্বেসু ‘‘সঙ্ঘপ্পত্তো ৰিব্ভমতী’’তিআদীসু। <span class="bld">এত্থা</span>তি পারিসুদ্ধিহরণে। <span class="bld">বহূনম্পী</span>তি এত্থ পিসদ্দেন একেন একস্সাপি, বহূহি একস্সাপি, বহূহি বহূনম্পি আহটা পারিসুদ্ধি আহটাৰ হোতীতি দস্সেতি। <span class="bld">সো</span>তি পারিসুদ্ধিহারকো ভিক্খু। <span class="bld">যেস</span>ন্তি ভিক্খূনং। <span class="bld">তস্সেৰা</span>তি পারিসুদ্ধিহারকস্সেৰ। <span class="bld">ইতরা পনা</span>তি ইতরেসং পারিসুদ্ধি পন। <span class="bld">বিল়ালসঙ্খলিকা</span>তি এত্থ <span class="bld">বিল়ালো</span>তি আখুভুজো। সো হি বিল়াসযং আখুং গণ্হিতুং অলতি সমত্থেতীতি বিল়ালোতি ৰুচ্চতি। <span class="bld">সঙ্খলিকা</span>তি এতং সত্তানং বন্ধনূপকরণৰিসেসস্স নামং। বিল়ালস্স সঙ্খলিকা তেন সম্বন্ধসম্বন্ধিভাৰেন সম্বন্ধত্তাতি বিল়ালসঙ্খলিকা। ইদং উপলক্খণমত্তং যেসং কেসঞ্চি সঙ্খলিকায গহেতব্বত্তা। তায সদিসা বিল়ালসঙ্খলিকা পারিসুদ্ধীতি অত্থো। ইদং পনেত্থ ওপম্মসংসন্দনং – যথা সঙ্খলিকায পঠমং ৰলযং দুতিযংযেৰ ৰলযং পাপুণাতি, ন ততিযং, এৰমেৰ পঠমং দিন্না পারিসুদ্ধি দুতিযমেৰ পাপুণাতি, ন ততিযন্তি।</p>
<p class="bodytext"><span class="bld">আগন্ত্বা</span>তি সঙ্ঘস্স হত্থপাসং আগন্ত্বা। পাল়িযং <span class="bld">সুত্তো ন আরোচেতী</span>তিআদীসু হেত্বত্থে পচ্চত্তৰচনং। সুত্তেন নারোচেতীতি হি <a name="M0.0309"></a> অত্থো। <span class="bld">পারিসুদ্ধিহারকস্স অনাপত্তী</span>তি এত্থ আপত্তীতি অন্বযত্থং অত্থাপত্তিতো দস্সেন্তো আহ ‘‘সচে…পে॰… আপজ্জতী’’তি। <span class="bld">অস্সা</span>তি ভিক্খুস্স। <span class="bld">উভিন্নম্পী</span>তি পারিসুদ্ধিদাযকস্স, তংহারকস্স চাতি উভিন্নম্পি।</p>
<p class="subhead">৮৮. ছন্দদানকথা</p>
<p class="bodytext"><a name="para165"></a><span class="paranum">১৬৫</span>. ছন্দদানেপি ৰিনিচ্ছযো ৰেদিতব্বোতি যোজনা। <span class="bld">উপোসথো কতো হোতী</span>তি পারিসুদ্ধিদাযকস্স চ সঙ্ঘস্স চ উপোসথো কতো হোতি। <span class="bld">অঞ্ঞ</span>ন্তি উপোসথকম্মতো অঞ্ঞং। যং পন কম্মন্তি সম্বন্ধো। <span class="bld">কম্মম্পী</span>তি উপোসথকম্মতো অঞ্ঞং কম্মম্পি। এত্থ চ তদহুপোসথে অত্তনো চ সঙ্ঘস্স চ সচে উপোসথকম্মং হোতি, পারিসুদ্ধিযেৰ দাতব্বা। অথ অঞ্ঞং কম্মং হোতি, ছন্দোযেৰ দাতব্বো। যদি উপোসথকম্মঞ্চ অঞ্ঞকম্মঞ্চ হোতি, পারিসুদ্ধি চ ছন্দো চ দাতব্বো। তং সন্ধায ৰুত্তং ‘‘তদহুপোসথে পারিসুদ্ধিং দেন্তেন ছন্দম্পি দাতু’’ন্তি। <span class="bld">সীমায ৰা</span>তি বদ্ধসীমায ৰা। <span class="bld">অচ্ছিতু</span>ন্তি উপৰেসিতুং। ‘‘আস উপৰেসনে’’তি হি ধাতুপাঠেসু (সদ্দনীতিধাতুমালাযং ১৬ সকারন্তধাতু) ৰুত্তং। <span class="bld">সামগ্গী ৰা</span>তি কাযসামগ্গী ৰা।</p>
<p class="bodytext"><a name="para167"></a><span class="paranum">১৬৭</span>. <span class="bld">সরতিপি উপোসথং, নপি সরতী</span>তি এত্থ পিসদ্দস্স অনিযমৰিকপ্পত্থং দস্সেতুং ৰুত্তং ‘‘একদা সরতি, একদা ন সরতী’’তি। ‘‘একন্ত’’ন্তি ইমিনা <span class="bld">নেৰ সরতী</span>তি এত্থ এৰসদ্দস্স <a name="V1.0264"></a> সন্নিট্ঠানত্থং দস্সেতি। <span class="bld">কম্মং ন কোপেতী</span>তি সম্মুতিলদ্ধোপি অলদ্ধোপি উম্মত্তকো কম্মং ন কোপেতি।</p>
<p class="subhead">৯১. সঙ্ঘুপোসথাদিকথা</p>
<p class="bodytext"><a name="para168"></a><span class="paranum">১৬৮</span>. ‘‘সম্মজ্জিত্বা’’তি পদমপেক্খিত্বা <span class="bld">সো দেসো</span>তি এত্থ ‘‘উপযোগত্থে পচ্চত্তৰচন’’ন্তি ৰুত্তং। <span class="bld">এত</span>ন্তি ‘‘সো দেসো সম্মজ্জিতব্বো’’তিআদিৰচনং। <span class="bld">তেনা</span>তি তেন হেতুনা। অট্ঠকথাচরিযা ‘‘সম্মজ্জনী…পে॰… ৰুচ্চতি’’ ইতি আহূতি যোজনা।</p>
<p class="bodytext"><span class="bld">সম্মজ্জনী</span>তি <a name="M0.0310"></a> সম্মজ্জনকরণং। <span class="bld">পদীপো</span>তি পদীপুজ্জলনং। <span class="bld">উদক</span>ন্তি উদকট্ঠপনং। <span class="bld">আসনেনা</span>তি আসনপঞ্ঞাপনেন। ‘‘ইতী’’তি অজ্ঝাহরিতব্বং। <span class="bld">উপোসথস্সা</span>তি নৰৰিধস্স উপোসথস্স পুব্বকরণন্তি সম্বন্ধো। <span class="bld">এতানী</span>তি চত্তারি কম্মানি। <span class="bld">ৰুচ্চতী</span>তি কথিযতি। ইদং ‘‘এতানী’’তি কম্মস্স চ ‘‘পুব্বকরণ’’ন্তি আকারস্স চ অভেদত্তা আসন্নং আকারমপেক্খিত্বা একৰচনৰসেন ৰুত্তং। ‘‘অক্খাতানী’’তি ইদং পন ‘‘ইমানি চত্তারী’’তি কম্মমপেক্খিত্বা বহুৰচনৰসেন ৰুত্তন্তি দট্ঠব্বং।</p>
<p class="bodytext"><span class="bld">ছন্দপারিসুদ্ধিউতুক্খান</span>ন্তি ছন্দক্খানঞ্চ পারিসুদ্ধিক্খানঞ্চ উতুক্খানঞ্চ। <span class="bld">ভিক্খুগণনা</span>তি ভিক্খূ গণেত্বা অক্খানং। <span class="bld">ওৰাদো</span>তি ভিক্খুনীহি যাচিতস্স ওৰাদস্স অক্খানং। <span class="bld">এতানী</span>তি এতানি পঞ্চ। <span class="bld">পুব্বকরণতো পচ্ছা</span>তি পুব্বকরণস্স করণতো পচ্ছা। এত্থ চ ‘‘পুব্বকরণতো পচ্ছা কত্তব্বানী’’তি ইদং কত্তব্বাকারস্সেৰ ৰিসেসনং, ন অত্থস্স। অযং পন ৰিসেসো – সঙ্ঘসন্নিপাততো পুব্বভাগে কত্তব্বত্তা <span class="bld">পুব্বকরণং</span> নাম, উপোসথকরণতো পুব্বভাগে কত্তব্বত্তা <span class="bld">পুব্বকিচ্চং</span> নামাতি।</p>
<p class="bodytext"><span class="bld">উপোসথো</span>তি উপোসথদিৰসো। <span class="bld">যাৰতিকা চ ভিক্খূ</span>তি যত্তকা ভিক্খূ। <span class="bld">কম্মপত্তা</span>তি উপোসথকম্মস্স পত্তা যুত্তা অনুরূপা। তাৰতিকা ভিক্খূ হত্থপাসং অৰিজহিত্বা একসীমাযং ঠিতা চ হোন্তীতি যোজনা। <span class="bld">সভাগাপত্তিযো</span>তি ৰত্থুসভাগা আপত্তিযো। <span class="bld">ৰজ্জনীযা</span>তি ৰজ্জেতব্বা। <span class="bld">পুগ্গলা</span>তি গহট্ঠাদিপুগ্গলা। <span class="bld">তস্মি</span>ন্তি তস্মিং উপোসথসীমমাল়কে। এতানি চত্তারীতি পাঠসেসো।</p>
<p class="bodytext">আগতেহি <a name="V1.0265"></a> তেহি ভিক্খূহীতি যোজনা। <span class="bld">পন্নরসোপী</span>তি পিসদ্দেন ন কেৰলং পাল়িযং আগতনযেনেৰ অধিট্ঠাতুং ৰট্টতি, অথ খো ‘‘অজ্জ মে উপোসথো পন্নরসো’’তিপীতি দস্সেতি।</p>
<p class="subhead">৯২. আপত্তিপটিকম্মৰিধিকথা</p>
<p class="bodytext"><a name="para169"></a><span class="paranum">১৬৯</span>. ভগৰতা…পে॰… কাতব্বোতি ইদং ৰেদিতব্বন্তি সম্বন্ধো। ‘‘যস্স সিযা আপত্তীতিআদিৰচনেনেৰ চা’’তিআদিহেতুত্তযেন ‘‘ন সাপত্তিকেন উপোসথো কাতব্বো’’তি যথারুতং অপঞ্ঞত্তম্পি <a name="M0.0311"></a> অত্থতো সিদ্ধমেৰাতি দস্সেতি। হেতুত্তযং ‘‘ৰেদিতব্ব’’ন্তি পদেন যোজেতব্বং। <span class="bld">থুল্লচ্চযাদীসূ</span>তি আদিসদ্দেন পাচিত্তিযপাটিদেসনীযদুক্কটদুব্ভাসিতাপত্তিযো সঙ্গণ্হাতি। <span class="bld">‘‘তং পটিদেসেমী’’</span>তি ইদং সুৰুত্তমেৰ হোতীতি সম্বন্ধো। <span class="bld">ত</span>ন্তি আপত্তিং। <span class="bld">তুম্হমূলে</span>তি তুম্হং সন্তিকে। নিগ্গহিতলোপঞ্হি ৰাক্যমেৰ, ন সমাসো। ‘‘তুম্হ’’ ইতি চ ‘‘তুয্হ’’ ইতি চ নৰকত্থেরানং ৰত্তব্বাকারদস্সনমত্তমেৰ, ন ইচ্ছিতত্থৰিপত্তিদস্সনং। <span class="bld">ৰুত্তম্পী</span>তি পিসদ্দেন ন কেৰলং পাল়িনযেনেৰ সুৰুত্তং, ইমিনা নযেনপি সুৰুত্তন্তি দস্সেতি। ‘‘পস্সসী’’তি ইদঞ্চ ৰত্তব্বন্তি সম্বন্ধো। ৰত্তব্বাকারং পন সুৰিঞ্ঞেয্যং। ‘‘আম পস্সামী’’তি ইদং পন সুৰুত্তমেৰ হোতীতি সম্বন্ধো। <span class="bld">ৰুত্তম্পী</span>তি পিসদ্দো পাল়িনযং সম্পিণ্ডেতি। <span class="bld">আযতিং সংৰরেয্যাসী</span>তি এত্থ পন ৰত্তব্বোতি সম্বন্ধো। গরূসু বহুৰচনস্স কত্তব্বত্তা ৰুত্তং ‘‘সংৰরেয্যাথা’’তি। এৰং ৰুত্তেন আপত্তিদেসকেনাতি সম্বন্ধো।</p>
<p class="bodytext"><span class="bld">তত্রা</span>তি ‘‘যদা নিব্বেমতিকো’’তি পাঠে। সূরিযে মেঘচ্ছন্নে সতীতি যোজনা। তেন ভিক্খুনা ৰত্তব্বন্তি সম্বন্ধো, <span class="bld">ৰত্থুং কিত্তেত্বা</span>তি ভোজনসঙ্খাতং ৰত্থুং কিত্তেত্বা। <span class="bld">তা</span>তি আপত্তিযো।</p>
<p class="bodytext"><span class="bld">সভাগা আপত্তী</span>তি এত্থ দ্বীসু ৰত্থুসভাগআপত্তিসভাগাসু ৰত্থুসভাগাৰ অধিপ্পেতাতি দস্সেন্তো আহ ‘‘যং দ্বেপি জনা’’তিআদি। যং আপত্তিন্তি সম্বন্ধো। সমানো ভাগো এতাসন্তি <span class="bld">সভাগা। দেসেতুং ৰট্টতী</span>তি আপত্তিসভাগাপি ৰত্থুৰিসভাগত্তা দেসেতুং ৰট্টতি। <span class="bld">সুদেসিতাৰা</span>তি আপত্তিতো ভিক্খু ৰুট্ঠাতিযেৰাতি অধিপ্পাযো। অঞ্ঞং দুক্কটন্তি সম্বন্ধো। <span class="bld">পন</span>সদ্দো গরহত্থজোতকো সুদেসিতায গরহাকারেন পৰত্তত্তা। কিঞ্চাপি সুদেসিতাৰ, পন তথাপীতি যোজনা। <span class="bld">ত</span>ন্তি দুক্কটং। <span class="bld">নানাৰত্থুক</span>ন্তি দেসনাপটিগ্গহণৰসেন নানাৰত্থুকং।</p>
<p class="bodytext"><a name="para170"></a><span class="paranum">১৭০</span>. সভাগোযেৰ <a name="V1.0266"></a> ৰত্তব্বো, ন ৰিসভাগো। <span class="bld">হী</span>তি সচ্চং, যস্মা ৰা। <span class="bld">তস্সা</span>তি ৰিসভাগস্স। <span class="bld">ইতো</span>তি সঙ্ঘসন্নিপাততো।</p>
<p class="subhead">৯৫. অনাপত্তিপন্নরসকাদিকথা</p>
<p class="bodytext"><a name="para172"></a><span class="paranum">১৭২</span>. <span class="bld">তে</span> <a name="M0.0312"></a> <span class="bld">ন জানিংসূ</span>তি এত্থ জাননাকারদস্সনত্থং ‘‘সীমং ওক্কন্তাতি ৰা ওক্কমন্তীতি ৰা’’তি ৰুত্তং। <span class="bld">ওক্কন্তাতি ৰা</span>তি পৰিসিত্থ ইতি ৰা। <span class="bld">তেস</span>ন্তি চতুন্নং ৰা অতিরেকানং ৰা ভিক্খূনং। <span class="bld">ৰগ্গা সমগ্গসঞ্ঞিনো</span>তি এত্থ কস্মা ৰগ্গা, কস্মা সমগ্গসঞ্ঞিনোতি আহ ‘‘তেস’’ন্তিআদি। তত্থ <span class="bld">তেস</span>ন্তি অঞ্ঞেসং ভিক্খূনং। <span class="bld">সীমং ওক্কন্তত্তা</span>তি সীমং পৰিসিতত্তা, ৰগ্গা হুত্বাতি সম্বন্ধো। সমগ্গো ইতি সঞ্ঞা সমগ্গসঞ্ঞা, সা এতেসমত্থীতি <span class="bld">সমগ্গসঞ্ঞিনো</span>।</p>
<p class="bodytext"><a name="para175"></a><span class="paranum">১৭৫</span>. <span class="bld">কুক্কুচ্চপকতা</span>তি পদস্স ‘‘ইচ্ছাপকতো’’তি পদেন সমানভাৰং দস্সেতুং ৰুত্তং ‘‘যথা’’তিআদি। <span class="bld">পুব্বভাগে</span>তি উপোসথকম্মতো পুব্বভাগে। <span class="bld">সন্নিট্ঠানং কত্বাপী</span>তি কপ্পতেৰাতি সন্নিট্ঠানং কত্বাপি। ‘‘অভিভূতা’’তি ইমিনা <span class="bld">পকতা</span>তি এত্থ পপুব্বকরধাতুযা উপসগ্গৰসেন অভিভৰনত্থং দস্সেতি।</p>
<p class="bodytext"><a name="para176"></a><span class="paranum">১৭৬</span>. যথা হেট্ঠা ৰগ্গাৰগ্গসঞ্ঞীপন্নরসকাদীসু দুক্কটং ৰুত্তং, এৰমকত্বা কস্মা ‘‘থুল্লচ্চয’’ন্তি আহ ‘‘অকুসলবলৰতাযা’’তি।</p>
<p class="subhead">১০০. সীমোক্কন্তিকপেয্যালকথা</p>
<p class="bodytext"><a name="para177"></a><span class="paranum">১৭৭</span>. আৰাসিকেনআগন্তুকপেয্যালে সব্বং ৰেদিতব্বন্তি সম্বন্ধো। ৰেদিতব্বাকারং সহ উপমায দস্সেন্তো আহ ‘‘যথা’’তিআদি। আগন্তুকেনআৰাসিকপেয্যালে পন আনেতব্বন্তি সম্বন্ধো। <span class="bld">পুরিমপেয্যালে</span>তি আৰাসিকেনআগন্তুকপেয্যালে। আগন্তুকেনআগন্তুকপেয্যালে পন যোজেতব্বোতি সম্বন্ধো। এত্থ চ <span class="bld">পেয্যাল</span>ন্তি সদিসনযস্স চ তংজাননঞাণস্স চ পাতব্বং রক্খনং <span class="bld">পেয্যং,</span> পেয্যং, পেয্যে ৰা, পেয্যায ৰা অলতি সমত্থেতীতি পেয্যালন্তি ৰচনত্থো কাতব্বো।</p>
<p class="bodytext"><a name="para178"></a><span class="paranum">১৭৮</span>. আৰাসিকানং চাতুদ্দসো হুত্বা কস্মা আগন্তুকানং পন্নরসোতি আহ ‘‘যেস’’ন্তিআদি <a name="V1.0267"></a>। তত্থ <span class="bld">যেস</span>ন্তি আগন্তুকানং। <span class="bld">তিরোরট্ঠতো</span>তি আৰাসিকানং রট্ঠস্স অঞ্ঞরট্ঠতো। <span class="bld">তিরোজনপদতো</span>তি <a name="M0.0313"></a> একরট্ঠেপি অঞ্ঞজনপদতো। <span class="bld">চাতুদ্দসিকং অকংসূ</span>তি সঞ্ঞানানত্তৰসেন চাতুদ্দসিকং অকংসু। <span class="bld">অনুৰত্তিতব্ব</span>ন্তি অনুমতিং ৰত্তিতব্বং। <span class="bld">ন পটিক্কোসিতব্ব</span>ন্তি ‘‘ন চাতুদ্দসো’’তি ৰত্বা ন ৰারিতব্বং। <span class="bld">ন অকামা</span>তি এত্থ কমুধাতু ইচ্ছত্থো, করণত্থে চ নিস্সক্কৰচনন্তি আহ ‘‘ন অনিচ্ছায দাতব্বা’’তি।</p>
<p class="subhead">১০১. লিঙ্গাদিদস্সনকথা</p>
<p class="bodytext"><a name="para179"></a><span class="paranum">১৭৯</span>. ‘‘আৰাসিকানং আকার’’ন্তি ইমিনা <span class="bld">আৰাসিকাকার</span>ন্তি পদস্স ছট্ঠীসমাসং দস্সেতি। <span class="bld">সব্বত্থা</span>তি সব্বেসু ‘‘আৰাসিকলিঙ্গ’’ন্তিআদীসু। <span class="bld">যেনা</span>তি সুপঞ্ঞত্তমঞ্চপীঠাদিনা, গণ্হতীতি সম্বন্ধো। <span class="bld">তেস</span>ন্তি আৰাসিকানং। <span class="bld">আচারসণ্ঠান</span>ন্তি আচারসণ্ঠিতিং। সো সুপঞ্ঞত্তমঞ্চপীঠাদিকো <span class="bld">আকারো</span> নামাতি যোজনা। <span class="bld">য</span>ন্তি সুপঞ্ঞত্তমঞ্চপীঠাদিং, গমযতীতি সম্বন্ধো। <span class="bld">তত্থ তত্থা</span>তি তস্মিং তস্মিং ঠানে। লীনে আৰাসিকেতি সম্বন্ধো। তং সুপঞ্ঞত্তমঞ্চপীঠাদি <span class="bld">লিঙ্গং</span> নামাতি যোজনা। ‘‘অদিস্সমানে’’তি ইমিনা লীনেতি পদস্স অত্থং দস্সেতি। ‘‘জানাপেতী’’তি ইমিনা <span class="bld">গমযতী</span>তি পদস্স ঞাণত্থং দস্সেতি। <span class="bld">য</span>ন্তি সুপঞ্ঞত্তমঞ্চপীঠাদিং। <span class="bld">তে</span>তি আৰাসিকা। তং সুপঞ্ঞত্তমঞ্চপীঠাদি <span class="bld">নিমিত্তং</span> নামাতি যোজনা। <span class="bld">যেনা</span>তি সুপঞ্ঞত্তমঞ্চপীঠাদিনা। <span class="bld">তে</span>তি আৰাসিকা উদ্দিসিযন্তি, সো সুপঞ্ঞত্তমঞ্চপীঠাদিকো <span class="bld">উদ্দেসো</span> নামাতি যোজনা। ইমেহি পদেহি আকিরিযন্তি পকাসিযন্তি এতেনাতি <span class="bld">আকারো,</span> লীনে গমযতি বোধেতীতি <span class="bld">লিঙ্গং</span>। নিমিযন্তি পরিচ্ছিজ্জ ঞাযন্তি এতেনাতি <span class="bld">নিমিত্তং,</span> উদ্দিসিযন্তি অপদিসিযন্তি এতেনাতি <span class="bld">উদ্দেসো</span>তি ৰচনত্থং দস্সেতি। <span class="bld">সব্বমেত</span>ন্তি ‘‘আৰাসিকাকার’’ন্তিআদি এতং সব্বং। <span class="bld">যথাযোগ</span>ন্তি পাল়িযং যোগানুরূপং। <span class="bld">তত্থা</span>তি আগন্তুকাকারাদীসু। ‘‘অম্হাকং ইদ’’ন্তি ন ঞাতব্বন্তি অঞ্ঞাতং, তদেৰ <span class="bld">অঞ্ঞাতকং,</span> নিসীদনাদি। ‘‘অম্হাকং ইদ’’ন্তি অজাননং নাম অত্তনো অসন্তকত্তা, অঞ্ঞেসমেৰ সন্তকত্তা হোতীতি আহ ‘‘অঞ্ঞেসং সন্তক’’ন্তি। <span class="bld">উদকনিস্সেক</span>ন্তি সিঞ্চনৰিরহিতং উদকং। <span class="bld">বহুৰচনস্সা</span>তি ‘‘ধোতান’’ন্তি এত্থ ছট্ঠীবহুৰচনস্স। <span class="bld">একৰচন</span>ন্তি ‘‘ধোতস্সা’’তি একৰচনং <a name="M0.0314"></a>। পচ্ছিমপাঠে মলং ধুনাতি অনেনাতি <span class="bld">ধোতং,</span> ধোতঞ্চ তং উদকঞ্চেতি <span class="bld">ধোতউদকং,</span> তমেৰ নিস্সেকং ধোতউদকনিস্সেকং।</p>
<p class="bodytext"><a name="para180"></a><span class="paranum">১৮০</span>. <span class="bld">সমানসংৰাসকদিট্ঠি</span>ন্তি পদস্স ইতিলোপসমাসং দস্সেন্তো আহ ‘‘সমানসংৰাসকা এতেতি দিট্ঠি’’ন্তি। <span class="bld">এতে</span>তি আৰাসিকা ভিক্খূ। ‘‘লদ্ধি’’ন্তি ইমিনা <span class="bld">ন পুচ্ছন্তী</span>তি পদস্স কম্মং <a name="V1.0268"></a> দস্সেতি। <span class="bld">নানাসংৰাসকভাৰ</span>ন্তি তেসং লদ্ধিনানাসংৰাসকভাৰং। ‘‘মদ্দিতু’’ন্তি ইমিনা <span class="bld">নাভিৰিতরন্তী</span>তি এত্থ অভিসদ্দস্সত্থং দস্সেতি। ‘‘অভিভৰিতু’’ন্তি ইমিনা চ তদেৰত্থং দস্সেতি। নানাসংৰাসকভাৰস্স মদ্দনং নাম লদ্ধিনিস্সজ্জাপনন্তি আহ ‘‘তং দিট্ঠিং ন নিস্সজ্জাপেন্তী’’তি।</p>
<p class="subhead">১০৩. নগন্তব্বগন্তব্বৰারকথা</p>
<p class="bodytext"><a name="para181"></a><span class="paranum">১৮১</span>. <span class="bld">সভিক্খুকা</span>তি পদস্স সংৰিজ্জন্তি ভিক্খূ এতস্মিমাৰাসেতি সভিক্খুকোতি ৰচনত্থং দস্সেন্তো আহ ‘‘যস্মিং আৰাসে’’তিআদি। <span class="bld">য</span>ন্তি আৰাসং। <span class="bld">তদহেৰা</span>তি তদহুপোসথে এৰ। ইমিনা সচে সক্কোতি, তদহেৰ গন্তুং, সো গন্তব্বোতি দস্সেতি। ‘‘অকত্বা’’তি ইমিনা কত্বা পন গন্তব্বোতি দস্সেতি। <span class="bld">‘‘অঞ্ঞত্রা’’</span>তি নিপাতো ‘‘ৰিনা’’তি নিপাতস্স পরিযাযোতি আহ ‘‘ৰিনা’’তি। অত্তচতুত্থেন ৰা অত্তপঞ্চমেন ৰা সঙ্ঘেন গন্তুং ৰট্টতীতি যোজনা। এত্থ চ <span class="bld">‘‘অত্তচতুত্থেন ৰা’’</span>তি ইদং উপোসথকম্মং সন্ধায ৰুত্তং। ‘‘অত্তপঞ্চমেন ৰা’’তি ইদং পৰারণাকম্মং সন্ধায ৰুত্তন্তি দট্ঠব্বং। <span class="bld">ৰিহারে</span>তি ৰিহারসীমায মহাসীমাযন্তি অত্থো। ইদঞ্হি ৰিহারসীমানং অভেদেন ৰুত্তং। <span class="bld">সীমাপী</span>তি খণ্ডসীমাপি। <span class="bld">ন গন্তব্বা</span>তি সঙ্ঘস্স গরুকত্তা ন গন্তব্বা। <span class="bld">এত্থা</span>তি খণ্ডসীমাদীসু। <span class="bld">তস্সা</span>তি ভিক্খুস্স। <span class="bld">গন্তুং ৰট্টতী</span>তি গণুপোসথট্ঠানতো গন্তুং ৰট্টতি, সঙ্ঘুপোসথট্ঠানতো পন ন ৰট্টতিযেৰাতি দট্ঠব্বং। ৰিস্সট্ঠউপোসথা আৰাসাপি অঞ্ঞং গন্তুং ৰট্টতীতি যোজনা। <span class="bld">আরঞ্ঞকেনাপী</span>তি অরঞ্ঞে এককেন নিৰাসেনপি। <span class="bld">তত্থা</span>তি অঞ্ঞৰিহারে। <span class="bld">উপোসথ</span>ন্তি সঙ্ঘুপোসথঞ্চ গণুপোসথঞ্চ।</p>
<p class="bodytext"><a name="para182"></a><span class="paranum">১৮২</span>. <span class="bld">য</span>ন্তি আৰাসং। <span class="bld">তত্থা</span>তি তং আৰাসং। গন্তুং সক্কোমি ইতি জানেয্যাতি যোজনা। <span class="bld">তত্থা</span>তি তস্মিং আৰাসে। ইমিনা নেৰ কতোতি <a name="M0.0315"></a> সম্বন্ধো। নেৰ কতো ভৰিস্সতি ইতি জানেয্যাতি যোজনা।</p>
<p class="subhead">১০৫. ৰজ্জনীযপুগ্গলসন্দস্সনকথা</p>
<p class="bodytext"><a name="para183"></a><span class="paranum">১৮৩</span>. <span class="bld">হত্থপাসূপগমনমেৰা</span>তি উপোসথসঙ্ঘাদীনং হত্থপাসস্স উপগমনমেৰ। ইদং পারিৰাসিযপারিসুদ্ধিদানং নাম ন ৰট্টতীতি যোজনা। <span class="bld">তস্সা</span>তি পারিৰাসিযপারিসুদ্ধিদানস্স। <span class="bld">অনুপোসথে</span>তি এত্থ অকারস্স অঞ্ঞত্থং দস্সেন্তো আহ ‘‘অঞ্ঞস্মিং দিৰসে’’তি। তত্থ <span class="bld">অঞ্ঞস্মি</span>ন্তি দ্বীহি উপোসথেহি অঞ্ঞস্মিং। যা সঙ্ঘসামগ্গী করিযতি, তথারূপিন্তি যোজনা। <span class="bld">কোসম্বকভিক্খূন</span>ন্তি <a name="V1.0269"></a> কোসম্বিযং নিৰাসীনং ভিক্খূনং। সামগ্গী ৰিয যা সামগ্গীতি যোজনা। ‘‘ঠপেত্বা’’তি ইমিনা <span class="bld">অঞ্ঞত্রা</span>তি নিপাতস্স অত্থং দস্সেতি। <span class="bld">যে পনা</span>তি ভিক্খূ পন সমগ্গা হোন্তীতি সম্বন্ধো। <span class="bld">উপোসথেযেৰা</span>তি উপোসথদিৰসেযেৰ।</p>
<p class="centered">ইতি উপোসথক্খন্ধকৰণ্ণনায যোজনা সমত্তা।</p>
<p class="title">৩. ৰস্সূপনাযিকক্খন্ধকং</p>
<p class="subhead">১০৭. ৰস্সূপনাযিকানুজাননকথা</p>
<p class="bodytext"><a name="para184"></a><span class="paranum">১৮৪</span>. ৰস্সূপনাযিকক্খন্ধকে ‘‘অননুঞ্ঞাতো’’তি ইমিনা <span class="bld">অপঞ্ঞত্তো</span>তি এত্থ ঞাধাতুযা অনুজাননত্থং দস্সেতি, ‘‘অসংৰিহিতো’’তি ইমিনা ঞাধাতুযা ঠপনত্থং। <span class="bld">তেধা</span>তি তে ইধ। <span class="bld">ইধ</span>সদ্দো সাসনঞ্চ লোকঞ্চ দেসঞ্চ পদপূরণঞ্চ উপাদায ৰত্ততি, ইধ পন পদপূরণেতি দস্সেন্তো আহ ‘‘ইধসদ্দো নিপাতমত্তো’’তি। সংহননং <span class="bld">সঙ্ঘাতো,</span> ৰিনাসোতি অত্থো। ইতি ইমমত্থং দস্সেতি ‘‘ৰিনাস’’ন্তি ইমিনা। <span class="bld">সকুন্তক</span>সদ্দো সকুণপরিযাযোতি আহ ‘‘সকুণা’’তি। <span class="bld">সকুণা</span>তি চ ৰিহঙ্গমা। তে হি আকাসে গন্তুং সক্কোন্তীতি সকুণাতি ৰুচ্চন্তি। <span class="bld">সংকসাযিস্সন্তী</span>তি এত্থ ‘‘সং কসে অচ্ছনে’’তি ধাতুপাঠেসু (সদ্দনীতিধাতুমালাযং ১৬ সকারন্তধাতু) ৰুত্তত্তা সংপুব্বো কসেধাতু অচ্ছনত্থোতি আহ <a name="M0.0316"></a> ‘‘ৰসিস্সন্তী’’তি। একারন্তোযং ধাতু। <span class="bld">নিবদ্ধৰাস</span>ন্তি নিচ্চৰাসং। <span class="bld">ৰস্সাননামকে</span>তি ৰস্সানউতুনামকে। ৰস্সানস্স চতুমাসত্তা ‘‘তেমাসে’’তি ৰুত্তং। <span class="bld">ৰস্সূপনাযিকা</span>তি এত্থ নীধাতু গমনত্থোতি আহ ‘‘ৰস্সূপগমনানী’’তি। <span class="bld">অপরজ্জূ</span>তি পুণ্ণমিতো অপরং অহন্তি অপরজ্জু, অহত্থে জ্জুপচ্চযো, অত্থতো পাটিপদদিৰসো। অযং অপরজ্জুসদ্দো পঠমন্তনিপাতো। <span class="bld">অস্সা</span>তি আসল়্হীপুণ্ণমিযা। অসমানাধিকরণৰিসযো বাহিরত্থসমাসোযং, অতিক্কন্তায সতিযাতি যোজনা। <span class="bld">অপরস্মিং দিৰসে</span>তি পাটিপদদিৰসে। <span class="bld">অস্সা</span>তি সাৰণমাসপুণ্ণমিযা। <span class="bld">তস্মা</span>তি যস্মা চ অপরজ্জুগতা, যস্মা চ মাসগতা, তস্মা। ‘‘অনন্তরে পাটিপদদিৰসে’’তি ইমিনা পাল়িযং অপরজ্জুগতায আসল়্হিযা অনন্তরে পাটিপদদিৰসে পুরিমিকা উপগন্তব্বাতি অত্থং দস্সেতি। <span class="bld">আসল়্হিযা</span>তি আসল়্হীপুণ্ণমিযা। পচ্ছিমনযেপি মাসগতায আসল়্হিযা অনন্তরে পাটিপদদিৰসে পচ্ছিমিকা উপগন্তব্বাতি অত্থো <a name="V1.0270"></a> দট্ঠব্বো। <span class="bld">আসল়্হিযা</span>তি আসল়্হীপুণ্ণমিযা সমীপে পৰত্তত্তা আসল়্হীসঙ্খাতায সাৰণপুণ্ণমিযাতি অত্থো। পাটিপদদিৰসেযেৰ ৰস্সং উপগন্তব্বন্তি সম্বন্ধো। <span class="bld">সকিং ৰা</span>তিআদীসু ৰাসদ্দো অনিযমৰিকপ্পত্থো। <span class="bld">নিচ্ছারেত্বা</span>তি নিচ্চারেত্বা, উচ্চারেত্বাতি অত্থো। অফুট্ঠক্খরসঞ্ঞোগেহি পরো ক্বচি ফুট্ঠত্তমাপজ্জতি ‘‘নিক্খমতী’’তিআদীসু ৰিয। তস্মা পরস্স চকারস্স ছকারং কত্বা ‘‘নিচ্ছারেত্বা’’তি ৰুত্তং।</p>
<p class="subhead">১০৮. ৰস্সানেচারিকাপটিক্খেপাদিকথা</p>
<p class="bodytext"><a name="para185"></a><span class="paranum">১৮৫</span>. <span class="bld">আপত্তি ৰেদিতব্বা</span>তি অনপেক্খগমনেন উপচারাতিক্কমে সাপেক্খগমনেন অঞ্ঞত্থ অরুণুট্ঠাপনে আপত্তি ৰেদিতব্বা। <span class="bld">ৰিহারগণনায আপত্তিযো ৰেদিতব্বা</span>তি এত্থ ৰস্সূপনাযিকদিৰসে ৰস্সং অনুপগন্তুকামতাচিত্তেন ৰিহারং অতিক্কমেয্য, ৰিহারগণনায আপত্তিযো ৰেদিতব্বা। তমেৰত্থং ৰিত্থারেন্তো আহ ‘‘সচে হী’’তিআদি। <span class="bld">তং দিৰস</span>ন্তি তস্মিং ৰস্সূপগমনদিৰসে। <span class="bld">সতং আপত্তিযো</span>তি এত্থ <span class="bld">সত</span>ন্তি সঙ্খ্যাপধানত্তা একৰচনন্তি সদ্দসত্থেসু ৰুত্তং <a name="M0.0317"></a>। <span class="bld">একা এৰ আপত্তী</span>তি অত্তনো ৰিহারস্স অতিক্কমনেযেৰ একা এৰ আপত্তি। কেনচি অন্তরাযেন অনুপগতেনাতি সম্বন্ধো।</p>
<p class="bodytext">ৰস্সনামো ইমস্সত্থীতি <span class="bld">ৰস্সো</span>তি ৰচনত্থং দস্সেন্তো আহ ‘‘ৰস্সনামক’’ন্তি। ‘‘পঠমং মাস’’ন্তি ইমিনা অঞ্ঞপদস্স সরূপং দস্সেতি। <span class="bld">পঠমং মাস</span>ন্তি চতূসু ৰস্সমাসেসু পঠমং মাসং। <span class="bld">উক্কড্ঢিতুকামো</span>তি উপরি কড্ঢিতুকামো। <span class="bld">আসল়্হীমাসমেৰ,</span> ন সাৰণমাসন্তি অত্থো। <span class="bld">জুণ্হ</span>সদ্দো চন্দপভাযুত্তো মাসোতি আহ ‘‘মাসে’’তি। চন্দপভাযুত্তো মাসোতি আহ ‘‘মাসে’’তি। চন্দপভাযুত্তো হি মাসো জোততি দিপ্পতীতি <span class="bld">জুণ্হো</span>তি ৰুচ্চতি। তস্মা ‘‘মাসে’’তি সামঞ্ঞতো ৰুত্তেপি পুণ্ণমিযুত্তো মাসোৰ গহেতব্বো। <span class="bld">কাচি পরিহানি নামা</span>তি কিঞ্চি সীলাদীনং হাযনং নাম। <span class="bld">অঞ্ঞস্মিম্পী</span>তি ৰস্সূপগমনতো অঞ্ঞস্মিম্পি। <span class="bld">ধম্মিকে</span>তি ধম্মেন যুত্তে।</p>
<p class="subhead">১০৯. সত্তাহকরণীযানুজাননকথা</p>
<p class="bodytext"><a name="para187"></a><span class="paranum">১৮৭</span>. সত্তাহকরণীযেসু এৰং ৰিনিচ্ছযো ৰেদিতব্বোতি যোজনা। ‘‘সত্তাহকরণীযেনা’’তি পদস্স সত্তমীসমাসঞ্চ অনীযসদ্দস্স কম্মত্থঞ্চ দস্সেন্তো আহ ‘‘সত্তাহব্ভন্তরে যং কত্তব্ব’’ন্তি <a name="V1.0271"></a>। তত্থ ‘‘সত্তাহব্ভন্তরে’’তি ইমিনা সত্তমীসমাসং দস্সেতি, ‘‘কত্তব্ব’’ন্তি ইমিনা কম্মত্থং। ‘‘সত্তাহব্ভন্তরে’’তি ইমিনা সত্তাহস্স অব্ভন্তরং <span class="bld">সত্তাহ</span>ন্তি উত্তরপদলোপং দস্সেতি। <span class="bld">পহিতে গন্তু</span>ন্তি এত্থ পহিতেসদ্দস্স কত্তুকম্মানি দস্সেতুং ৰুত্তং ‘‘ভিক্খুআদীহি দূতে’’তি। তত্থ ‘‘ভিক্খুআদীহী’’তি ইমিনা কত্তারং দস্সেতি, ‘‘দূতে’’তি ইমিনা কম্মং। <span class="bld">সত্তাহ</span>ন্তি এত্থ উত্তরপদলোপঞ্চ ভুম্মত্থে উপযোগৰচনঞ্চ দস্সেন্তো আহ ‘‘অন্তোসত্তাহেযেৰা’’তি। <span class="bld">তত্থেৰা</span>তি তস্মিং পহিতট্ঠানেযেৰ। ‘‘ন উট্ঠাপেতব্বো’’তি ইমিনা ‘‘সত্তাহেযেৰা’’তি এত্থ এৰসদ্দস্স ফলং দস্সেতি।</p>
<p class="bodytext"><a name="para189"></a><span class="paranum">১৮৯</span>. রসো এতস্মিং অত্থীতি <span class="bld">রসৰতী</span>তি ৰুত্তে ভত্তগেহং গহেতব্বন্তি আহ ‘‘ভত্তগেহং ৰুচ্চতী’’তি। <span class="bld">ভত্তগেহ</span>ন্তি ভত্তপচনগেহং। <span class="bld">পুরাযং সুত্তন্তো</span>তি এত্থ পুরা অযন্তি পদচ্ছেদং কত্বা পুরাসদ্দো <a name="M0.0318"></a> যাৰপরিযাযোতি আহ ‘‘যাৰ অযং সুত্তন্তো’’তি। ন <span class="bld">পলুজ্জতী</span>তি এত্থ লুজধাতু ৰিনাসত্থোতি আহ ‘‘ন ৰিনস্সতী’’তি। <span class="bld">পরিসঙ্খত</span>ন্তি পরিসঙ্খরিতব্বং। <span class="bld">সব্বত্থা</span>তি সব্বেসু পহিতেসু। <span class="bld">ইমিনাৰ কপ্পিযৰচনেনা</span>তি ইমিনা এৰ কপ্পিযেন তিৰাক্যসঙ্খাতেন ৰচনেন। <span class="bld">এতেস</span>ন্তি এতেসং তিণ্ণং ৰাক্যানং। <span class="bld">ৰেৰচনেনা</span>তি ‘‘যঞ্ঞঞ্চ যজিতুং, সুত্তঞ্চ উগ্গণ্হিতুং, সমণে চ দস্সিতু’’ন্তি পরিযাযেন। <span class="bld">সত্তসূ</span>তি উপাসক উপাসিক ভিক্খুভিক্খুনী সিক্খমান সামণের সামণেরী সঙ্খাতাসু সত্তসু।</p>
<p class="subhead">১১০. পঞ্চন্নং অপ্পহিতেপি অনুজাননকথা</p>
<p class="bodytext"><a name="para193"></a><span class="paranum">১৯৩</span>. <span class="bld">পগেৰ পহিতে</span>তি ইমিনা ‘‘অপহিতেপি গন্তব্ব’’ন্তি এত্থ পিসদ্দস্স সম্ভাৰনত্থং দস্সেতি। পঞ্চন্নং সহধম্মিকানং সন্তিকং গন্তব্বভাৰস্স কারণং ৰিভজিত্বা দস্সেন্তো আহ ‘‘ভিক্খু গিলানো হোতী’’তিআদি। <span class="bld">দসহী</span>তি ‘‘সঙ্ঘো কম্মং কত্তুকামো হোতি, কতং ৰা সঙ্ঘেন কম্মং হোতী’’তি ইদং অঙ্গং একং কত্বা দসহি। <span class="bld">নৰহী</span>তি পরিৰাসারহং অপনেত্বা নৰহি। <span class="bld">চতূহী</span>তি গিলানঅনভিরতিকুক্কুচ্চদিট্ঠিগতউপ্পন্নসঙ্খাতেহি চতূহি। ইতি ইমেহি ছহীতি যোজনা। <span class="bld">সামণেরস্সপি ছহী</span>তি এত্থ ছন্নং সরূপং ৰিত্থারেত্বা দস্সেন্তো আহ ‘‘আদিতো’’তিআদি। তং সুৰিঞ্ঞেয্যমেৰ। <span class="bld">সামণেরিযা</span> সন্তিকং পঞ্চহি গন্তব্বন্তি যোজনা। <span class="bld">পরতো</span>তি পরস্মা, পরস্মিং ৰা। অন্ধকট্ঠকথাযং ৰুত্তন্তি সম্বন্ধো। যে ঞাতকা ৰা যে অঞ্ঞাতকা ৰা অত্থি, তেসম্পীতি যোজনা। <span class="bld">ত</span>ন্তি ৰচনং।</p>
<p class="subhead">১১২. পহিতেযেৰঅনুজাননকথা</p>
<p class="bodytext"><a name="para199"></a><span class="paranum">১৯৯</span>. <span class="bld">ভিক্খুগতিকো</span>তি <a name="V1.0272"></a> ভিক্খু এৰ গতি পতিট্ঠা এতস্সাতি ভিক্খুগতিকোতি ৰুত্তে ভিক্খুনিস্সিতকো পুরিসোতি আহ ‘‘ভিক্খূহি সদ্ধিং ৰসনকপুরিসো’’তি। <span class="bld">পলুজ্জতী</span>তি ৰিনস্সতি। <span class="bld">ভণ্ডং ছেদাপিত</span>ন্তি এত্থ ভণ্ডসদ্দো পরিক্খারত্থো এৰ, ন মূলধনত্থোতি আহ <a name="M0.0319"></a> ‘‘দব্বসম্ভারভণ্ড’’ন্তি। <span class="bld">ছেদাপিত</span>ন্তি চুরাদিগণিকধাতুং ‘‘ছিন্দাপিত’’ন্তি রুধাদিগণিকধাতুযা ৰণ্ণেতি। <span class="bld">দজ্জাহ</span>ন্তি একারলোপসন্ধীতি আহ ‘‘দজ্জে অহ’’ন্তি। ‘‘দজ্জেহ’’ন্তিপি পাঠো। এৰঞ্হি সতি অকারলোপসন্ধি। <span class="bld">দজ্জে</span>তি দদেয্যং, দদামি ৰা। <span class="bld">সঙ্ঘকরণীযেনা</span>তি সঙ্ঘস্স কাতব্বেন কিচ্চেন। তমত্থং দস্সেন্তো আহ ‘‘যংকিঞ্চী’’তিআদি। তত্থ যংকিঞ্চি কাতব্বন্তি যোজনা। <span class="bld">চেতিযছত্তৰেদিকাদীসূ</span>তি চেতিযস্স ছত্তে চ ৰেদিকায চ। আদিসদ্দেন সুধালিম্পাদযো সঙ্গণ্হাতি। <span class="bld">তস্সা</span>তি সঙ্ঘকরণীযস্স। নিপ্ফাদনত্থং গন্তব্বন্তি সম্বন্ধো।</p>
<p class="bodytext"><span class="bld">এত্থা</span>তি ৰস্সূপনাযিকক্খন্ধকে। ‘‘অনিমন্তিতেনা’’তি পদং ‘‘গন্তু’’ন্তি পদে ভাৰকত্তা। <span class="bld">গন্তু</span>ন্তি গমিতুং, গমনং ৰা ‘‘ন ৰট্টতী’’তি পদে কত্তা। <span class="bld">পঠমংযেৰা</span>তি ধম্মস্সৰনতো পঠমমেৰ। সন্নিপতিতব্বং ইতি কতিকা কতা হোতীতি যোজনা। <span class="bld">ভণ্ডক</span>ন্তি চীৰরাদিভণ্ডকং। <span class="bld">গন্তুং ন ৰট্টতী</span>তি সযমেৰ গন্তুং ন ৰট্টতীতি অত্থো দট্ঠব্বো। তেন ৰুত্তং ‘‘সচে পনা’’তিআদি। <span class="bld">তত্থা</span>তি তং ৰিহারং। ‘‘ৰট্টতী’’তি ইমিনা ৰস্সচ্ছেদো চ আপত্তি চ ন হোতীতি দস্সেতি। <span class="bld">অত্থাযপী</span>তি পিসদ্দেন ‘‘ভণ্ডকং ধোৰিস্সামী’’তি অত্থং অপেক্খতি। <span class="bld">ন</span>ন্তি অন্তেৰাসিকং। <span class="bld">ৰট্টতী</span>তি আচরিযস্স আণায সত্তাহে অনতিক্কন্তে ৰট্টতি, ৰস্সচ্ছেদো চ আপত্তি চ ন হোতি। সত্তাহে অতিক্কন্তে ৰস্সচ্ছেদোৰ হোতি, ন আপত্তীতি অধিপ্পাযো।</p>
<p class="subhead">১১৩. অন্তরাযে অনাপত্তিৰস্সচ্ছেদকথা</p>
<p class="bodytext"><a name="para201"></a><span class="paranum">২০১</span>. <span class="bld">অৰিদূরে</span>তি আসন্নে। <span class="bld">তত্থা</span>তি গামে। <span class="bld">সত্তাহৰারেনা</span>তি সত্তাহে একৰারেন। <span class="bld">অরুণো উট্ঠাপেতব্বো</span>তি ৰিহারে অরুণো উট্ঠাপেতব্বো। <span class="bld">তত্রেৰা</span>তি গামেযেৰ। <span class="bld">ময</span>ন্তি ভিক্খূ সন্ধায ৰুত্তং। পুন <span class="bld">ময</span>ন্তি মনুস্সে সন্ধায ৰুত্তং। <span class="bld">তেসংযেৰা</span>তি ৰস্সচ্ছেদভিক্খূনং এৰ। <span class="bld">ত</span>ন্তি সলাকভত্তাদিং। <span class="bld">ৰস্সগ্গেনা</span>তি ৰস্সগণনায।</p>
<p class="bodytext"><span class="bld">ৰস্সাৰাসিক</span>ন্তি <a name="M0.0320"></a> ৰস্সাৰাসানং দাতব্বং চীৰরং। <span class="bld">তত্থা</span>তি তস্মিং ৰিহারে। যেসং পাপিতন্তি <a name="V1.0273"></a> সম্বন্ধো। <span class="bld">ৰিহারে</span>তি ৰুট্ঠিতগামৰিহারে। উপনিক্খিত্তকং ভণ্ডন্তি সম্বন্ধো। <span class="bld">ইধা</span>তি ভিক্খুনো নিৰাসট্ঠানে। যং চীৰরাদিৰেভঙ্গিযভণ্ডং অত্থি, তন্তি যোজনা। <span class="bld">তত্থেৰা</span>তি ৰুট্ঠিতগামৰিহারে এৰ। <span class="bld">ইতো</span>তি খেত্তৰত্থুআদিতো। কপ্পিযকারকানং হত্থেতি সম্বন্ধো। <span class="bld">তত্রুপ্পাদেপী</span>তি তস্স ৰিহারস্স দিন্নখেত্তৰত্থুআদিতো উপ্পাদে পচ্চযেপি। ‘‘তত্থেৰ গন্ত্বা অপলোকেত্বা ভাজেতব্ব’’ন্তি ৰচনস্স যুত্তিং দস্সেন্তো আহ ‘‘সঙ্ঘিকঞ্হী’’তিআদি। <span class="bld">অন্তোৰিহারে ৰা</span>তি অন্তোসীমায ৰা। <span class="bld">উভযত্থা</span>তি অন্তোসীমবহিসীম সঙ্খাতেসু দ্বীসু ঠানেসু ঠিতং ৰেভঙ্গিযভণ্ডন্তি সম্বন্ধো।</p>
<p class="subhead">১১৪. সঙ্ঘভেদে অনাপত্তিৰস্সচ্ছেদকথা</p>
<p class="bodytext"><a name="para202"></a><span class="paranum">২০২</span>. <span class="bld">ভিন্নো</span>তি এত্থ তপচ্চযস্স অতীতত্থে অযুত্তভাৰং দস্সেন্তো আহ ‘‘ভিন্নে সঙ্ঘে করণীযং নত্থী’’তি। <span class="bld">যো পনা</span>তি সঙ্ঘো পন। ইদং ‘‘ভিজ্জিস্সতী’’তিপদে কত্তা, ‘‘আসঙ্কিতো’’তিপদে কম্মং। ‘‘ভিজ্জিস্সতী’’তি ইমিনা <span class="bld">ভিন্নো</span>তি এত্থ তপচ্চযস্স অনাগতত্থে পৰত্তভাৰং দস্সেতি। <span class="bld">ভিক্খুনীহি সঙ্ঘো ভিন্নো</span>তি এত্থ কিং ভিক্খুনীহি সঙ্ঘো ভিন্নোতি দট্ঠব্বোতি আহ ‘‘ন ভিক্খুনীহি সঙ্ঘো ভিন্নোতি দট্ঠব্বো’’তি। <span class="bld">এত</span>ন্তি ভিক্খুনীহি অভিন্নভাৰং। <span class="bld">এতা পনা</span>তি ভিক্খুনিযো পন। <span class="bld">তন্তি</span> সঙ্ঘং। <span class="bld">এত</span>ন্তি ‘‘সম্বহুলাহি ভিক্খুনীহি সঙ্ঘো ভিন্নো’’তি ৰচনং।</p>
<p class="subhead">১১৫. ৰজাদীসু ৰস্সূপগমনকথা</p>
<p class="bodytext"><a name="para203"></a><span class="paranum">২০৩</span>. ‘‘গোপালকানং নিৰাসট্ঠান’’ন্তি ইমিনা গোপালকা গাৰো ৰিয ৰজে নিৰসন্তীতি দস্সেতি।</p>
<p class="bodytext"><span class="bld">উপকট্ঠ</span>সদ্দো আসন্নপরিযাযোতি আহ ‘‘আসন্নাযা’’তি। <span class="bld">তত্থা</span>তি কুটিকাযং। <span class="bld">ইধা</span>তি ইমিস্সং কুটিকাযং। অৰিহারত্তা ‘‘ইধাতি’’সামঞ্ঞৰসেন ৰুত্তং। <span class="bld">তিক্খত্তু</span>ন্তি ইদং উক্কট্ঠৰসেন ৰুত্তং। হেট্ঠা হি ‘‘সকিং ৰা দ্বিক্খত্তুং ৰা তিক্খত্তুং ৰা’’তি (মহাৰ॰ অট্ঠ॰ ১৮৪) ৰুত্তত্তা সকিম্পি ৰট্টতীতি দট্ঠব্বং। <span class="bld">তম্পী</span>তি <a name="M0.0321"></a> সালাসঙ্খেপেন ঠিতসকটম্পি। ‘‘আলযো’’তি ইমিনা ‘‘ইধ ৰস্সং উপেমী’’তি ৰচীভেদো ন কাতব্বোতি দস্সেতি। <span class="bld">আলযো</span>তি চ সত্থে ‘‘ইধ ৰস্সং ৰসিস্সামী’’তি চিত্তস্স অল্লীযনং। <span class="bld">মগ্গপটিপন্নেযেৰ সত্থে</span>তি অনাদরে ভুম্মৰচনং। <span class="bld">তত্থেৰা</span>তি সত্থেযেৰ। সত্থো অতিক্কমতীতি সম্বন্ধো। <span class="bld">তত্থা</span>তি পত্থিতট্ঠানে। <span class="bld">ৰিপ্পকিরতী</span>তি ৰিসুং ৰিসুং গচ্ছতি <a name="V1.0274"></a>। সচে অগামকে ঠানে ৰিপ্পকিরতি, পুরিমং গামং সন্নিৰত্তিতব্বং। ন অঞ্ঞগামং গন্তব্বং। <span class="bld">ততো</span>তি গামতো।</p>
<p class="bodytext"><span class="bld">উপগন্তব্ব</span>ন্তি ‘‘ইধ ৰস্সং উপেমী’’তি তিক্খত্তুং ৰত্বা উপগন্তব্বং। <span class="bld">তত্থেৰা</span>তি সমুদ্দেযেৰ। <span class="bld">কূল</span>ন্তি তীরং। তঞ্হি কুলতি উদকং আৰরতীতি <span class="bld">কূল</span>ন্তি ৰুচ্চতি। <span class="bld">অযঞ্চা</span>তি নাৰাযং ৰস্সূপগমনভিক্খু। <span class="bld">অনুতীরমেৰা</span>তি অনুক্কমেন, অনুসারেন ৰা তীরমেৰ। <span class="bld">অঞ্ঞত্থা</span>তি পঠমলদ্ধগামতো অঞ্ঞস্মিং ঠানে। <span class="bld">তত্থেৰা</span>তি পঠমলদ্ধগামেযেৰ।</p>
<p class="bodytext"><span class="bld">ইতী</span>তিআদি নিগমনং। <span class="bld">পৰারেতুঞ্চ লভতী</span>তি এত্থ চসদ্দো ৰাক্যসম্পিণ্ডনত্থো। <span class="bld">পুরিমেসু চ পনা</span>তি এত্থ চসদ্দো ব্যতিরেকত্থো, পনসদ্দো ৰিসেসত্থজোতকো। <span class="bld">অনাপত্তি হোতী</span>তি অনাপত্তিমত্তমেৰ হোতি।</p>
<p class="subhead">১১৬. ৰস্সং অনুপগন্তব্বট্ঠানকথা</p>
<p class="bodytext"><a name="para204"></a><span class="paranum">২০৪</span>. <span class="bld">রুক্খসুসীরেযেৰা</span>তি রুক্খস্স ৰিৰরে এৰ। ৰিৰরঞ্হি সু সং ইরতি গচ্ছতীতি <span class="bld">সুসীরো</span>তি ৰুচ্চতি। <span class="bld">পদরচ্ছদন</span>ন্তি ফলকেহি ছাদিতং। <span class="bld">পৰিসনদ্বার</span>ন্তি পৰিসননিক্খমনদ্বারং। পৰিসনঞ্চ নিক্খমনঞ্চ <span class="bld">পৰিসন</span>ন্তি ৰিরূপেকসেসেন কাতব্বং। <span class="bld">খাণুমত্থকে</span>তি খাণুনো উপরি। <span class="bld">ৰিটভী</span>তি ৰিটং অঞ্ঞমঞ্ঞৰেধনং অপতি গচ্ছতীতি ৰিটপো, পকারস্স ভকারং, ইত্থিলিঙ্গজোতকঈপচ্চযঞ্চ কত্বা ৰিটভীতি ৰুচ্চতি। <span class="bld">তত্থা</span>তি অট্টকে। <span class="bld">যস্সা</span>তি ভিক্খুনো, নত্থীতি সম্বন্ধো। <span class="bld">পঞ্চন্নং ছদনান</span>ন্তি তিণপণ্ণইট্ঠকাসিলাসুধাসঙ্খাতানং (চূল়ৰ॰ ৩০৩) পঞ্চন্নং ছদনানং। ইদঞ্চ যেভুয্যৰসেন ৰুত্তং পদরচ্ছদনাদীনম্পি গহিতত্তা। <span class="bld">দ্বারবন্ধন</span>ন্তি দ্বারেন বন্ধিতব্বং। <span class="bld">ছৰকুটিকা</span>তি ছৰানং সযনট্ঠানে সুসানে কতা কুটিকা ছৰকুটিকাতি ৰুচ্চতি। <span class="bld">টঙ্কিতমঞ্চাদী</span>তিআদিসদ্দেন <a name="M0.0322"></a> টঙ্কিতপীঠং সঙ্গণ্হাতি। <span class="bld">তত্থা</span>তি ছৰকুটিযং। <span class="bld">অঞ্ঞং কুটিক</span>ন্তি ছৰকুটিতো অঞ্ঞং কুটিকং। <span class="bld">আৰরণ</span>ন্তি ভিত্তিং। <span class="bld">দ্বার</span>ন্তি পৰিসননিক্খমনদ্বারং। <span class="bld">ছত্তকুটিকা নামেসা</span>তি এসা ছত্তেন কতা কুটিকা নাম। মহন্তেন কপল্লেন কুটিকং কত্বাতি সম্বন্ধো।</p>
<p class="subhead">১১৭. অধম্মিককতিকাকথা</p>
<p class="bodytext"><a name="para205"></a><span class="paranum">২০৫</span>. <span class="bld">অঞ্ঞাপী</span>তি ‘‘অন্তরাৰস্সং ন পব্বাজেতব্ব’’ন্তি কতিকায অঞ্ঞাপি। কতিকা হোতীতি <a name="V1.0275"></a> সম্বন্ধো। <span class="bld">তস্সা</span>তি অধম্মিককতিকায। <span class="bld">ৰুত্ত</span>ন্তি চতুত্থপারাজিকৰণ্ণনাযং (পারা॰ অট্ঠ॰ ২.২২৬) ৰুত্তং।</p>
<p class="subhead">১১৮. পটিস্সৰদুক্কটাপত্তিকথা</p>
<p class="bodytext"><a name="para207"></a><span class="paranum">২০৭</span>. <span class="bld">পটিস্সৰে আপত্তি দুক্কটস্সা</span>তি এত্থ কিং ৰস্সাৰাসপটিস্সুতেযেৰ দুক্কটাপত্তি হোতীতি আহ ‘‘ন কেৰল’’ন্তিআদি। <span class="bld">এতস্সেৰা</span>তি ৰস্সাৰাসস্সেৰ। <span class="bld">এৰমাদিনাপী</span>তি পিসদ্দো ‘‘পটিস্সৰে’’তি এত্থ যোজেতব্বো। ‘‘পটিস্সৰেপী’’তি হি অত্থো। <span class="bld">তস্স তস্সা</span>তি কম্মস্স। <span class="bld">তঞ্চ খো</span>তি তঞ্চ দুক্কটং ৰিসংৰাদনপচ্চযা হোতীতি যোজনা। <span class="bld">পঠমম্পী</span>তি পিসদ্দো ‘‘পচ্ছাপী’’তি পদং সম্পিণ্ডেতি। পঠমম্পি হি পাচিত্তিযং, পচ্ছাপি দুক্কটন্তি অত্থো।</p>
<p class="bodytext"><span class="bld">সো তদহেৰ অকরণীযো</span>তিআদীসু এৰং ৰিনিচ্ছযো ৰেদিতব্বোতি যোজনা। <span class="bld">পুরিমিকা চ ন পঞ্ঞাযতী</span>তি এত্থ পুরে ভৰা পুরিমা, সা এৰ পুরিমিকা, পাটিপদতিথী। নানাসীমায দ্বীসু আৰাসেসু ৰস্সং উপগচ্ছন্তস্স দুতিযে ‘‘ৰসিস্সামী’’তি পঠমাৰাসস্স উপচারতো নিক্খন্তমত্তে পঠমসেনাসনগ্গাহস্স পস্সম্ভনং সন্ধায ৰুত্তং ‘‘পুরিমিকা চ ন পঞ্ঞাযতী’’তি। <span class="bld">অরুণং অনুট্ঠাপেত্বা</span>তি ৰস্সং উপগমনৰিহারে অরুণং অনুট্ঠাপেত্বা। <span class="bld">তদহেৰা</span>তি তস্মিং ৰস্সূপগমনঅহনি এৰ, পক্কন্তস্সাপীতি সম্বন্ধো। <span class="bld">পি</span>সদ্দস্স গরহত্থং দস্সেন্তো আহ ‘‘কো পন ৰাদো’’তিআদি। <span class="bld">আলযো</span>তি চিত্তস্স অল্লীযনং। <span class="bld">অসতিযা</span>তি সতিপমুট্ঠেন। <span class="bld">ৰস্সং ন উপেতী</span>তি ‘‘ইমস্মিং ৰিহারে ইমং তেমাসং ৰস্সং উপেমী’’তি (মহাৰ॰ অট্ঠ॰ ১৮৪) ৰচীভেদং কত্বা ৰস্সং ন উপেতি।</p>
<p class="bodytext"><span class="bld">সত্তাহ</span>ন্তি <a name="M0.0323"></a> সত্তাহেন, অনাগতাযাতি সম্বন্ধো। <span class="bld">নৰমিতো</span>তি পুব্বকত্তিকমাসস্স জুণ্হপক্খনৰমিতো, পচ্ছিমকত্তিকমাসস্স জুণ্হপক্খনৰমিতো ৰা। <span class="bld">মা ৰা আগচ্ছতু, অনাপত্তী</span>তি ৰস্সংৰুত্থত্তা মা ৰা আগচ্ছতু, অনাপত্তীতি অত্থো।</p>
<p class="centered">ইতি ৰস্সূপনাযিকক্খন্ধকৰণ্ণনায যোজনা সমত্তা।</p>
<p class="title">৪. পৰারণাক্খন্ধকং</p>
<p class="subhead">১২০. অফাসুকৰিহারকথা</p>
<p class="bodytext"><a name="para209"></a><span class="paranum">২০৯</span>. পৰারণাক্খন্ধকে <a name="V1.0276"></a> <span class="bld">অল্লাপো</span>তি এত্থ আত্যূপসগ্গস্স আদিকম্মত্থং, লপধাতুযা চ কথনত্থং দস্সেন্তো আহ ‘‘পঠমৰচন’’ন্তি। আদিতো, আদিম্হি ৰা লপনং কথনং, লপতি অনেনাতি ৰা <span class="bld">অল্লাপো</span> সংযোগে পরে রস্সো। সং পুন লপনং, লপতি ৰা অনেনাতি <span class="bld">সল্লাপো। হত্থৰিলঙ্ঘকেনা</span>তি এত্থ ৰিপুব্বো লঘিধাতু উক্খিপনত্থোতি আহ ‘‘হত্থুক্খেপকেনা’’তি। <span class="bld">পসুসংৰাস</span>ন্তি এত্থ <span class="bld">পসূ</span>তি সব্বচতুপ্পদা। তে হি অঞ্ঞমঞ্ঞং পসন্তি বাধন্তি, মনুস্সাদীহি ৰা পসীযন্তি বাধীযন্তীতি পসৰোতি ৰুচ্চন্তি। <span class="bld">পসূনং ৰিয সংৰাস</span>ন্তি পসূনং সংৰাসো ৰিয সংৰাসোতি <span class="bld">পসুসংৰাসো,</span> তং পসুসংৰাসং। তমত্থং ৰিত্থারেন্তো আহ ‘‘পসৰোপি হী’’তিআদি। <span class="bld">তথা</span>তি যথা ন করোন্তি, তথাতি অত্থো। <span class="bld">এতেপী</span>তি ভিক্খৰোপি। <span class="bld">তস্মা</span>তি যস্মা অকংসু, তস্মা। <span class="bld">নেস</span>ন্তি ভিক্খূনং। <span class="bld">সব্বত্থা</span>তি সব্বেসু এল়কসংৰাসসপত্তসংৰাসেসু। <span class="bld">মূগব্বত</span>ন্তি মূগস্স ৰতং ৰিয ৰতন্তি মূগব্বতং, সুঞ্ঞৰচনৰতন্তি অত্থো। <span class="bld">তিত্থিযসমাদান</span>ন্তি তিত্থিযেহি সমাদাতব্বং। <span class="bld">ৰতসমাদান</span>ন্তি সমাদাতব্বং ৰতং। <span class="bld">অঞ্ঞমঞ্ঞানুলোমতা</span>তি এত্থ তাসদ্দস্স ভাৰত্থং দস্সেন্তো আহ ‘‘অনুলোমভাৰো’’তি। ইমিনা ‘‘দেৰতা’’তিআদীসু (সং॰ নি॰ অট্ঠ॰ ১.১.১; খু॰ পা॰ অট্ঠ॰ ৫.এৰমিচ্চাদিপাঠৰণ্ণনা; সু॰ নি॰ অট্ঠ॰ ২.অঙ্গলসুত্তৰণ্ণনা) ৰিয তাপচ্চযস্স স্বত্থং ‘‘জনতা’’তিআদীসু (পে॰ ৰ॰ অট্ঠ॰ ৪৬০) ৰিয সমূহত্থঞ্চ নিৰত্তেতি। ‘‘অঞ্ঞমঞ্ঞং ৰত্তু’’ন্তি ৰচনস্স যুত্তিং <a name="M0.0324"></a> দস্সেন্তো আহ ‘‘ৰদন্তু ম’’ন্তিআদি। ৰদন্তং ভিক্খুং ৰত্তুন্তি যোজনা। ‘‘আপত্তীহি ৰুট্ঠানভাৰো’’তি ইমিনা <span class="bld">আপত্তিৰুট্ঠানতা</span>তি পদস্স পঞ্চমীসমাসঞ্চ তাপচ্চযস্স ভাৰত্থঞ্চ দস্সেতি। ‘‘ৰিনয’’ন্তিআদিনা পুরতো কত্বা করণং <span class="bld">পুরেক্খারো,</span> তস্স ভাৰো <span class="bld">পুরেক্খারতা,</span> ৰিনযং পুরেক্খারতা <span class="bld">ৰিনযপুরেক্খারতা</span>তি ৰচনত্থং দস্সেতি। এত্থ পুরসদ্দস্স একারত্তং সদ্দসত্থেসু (মোগ্গল্লানব্যাকরণে ৫.১৩৪ সুত্তে) ৰদন্তি। তস্স যুত্তিং দস্সেন্তো আহ ‘‘ৰদন্তুম’’ন্তিআদি (মোগ্গল্লানব্যাকরণে ৫.১৩৪ সুত্তে)।</p>
<p class="bodytext"><a name="para210"></a><span class="paranum">২১০</span>. <span class="bld">সব্বসঙ্গাহিকা</span>তি ‘‘সঙ্ঘো পৰারেয্যা’’তি সামঞ্ঞতো ৰুত্তত্তা সব্বেসং তেৰাচিকাদীনং সঙ্গাহকা। <span class="bld">ঞত্তী</span>তি ঞাপেতি সঙ্ঘং এতায ৰচনাযাতি ঞত্তি। সব্বসঙ্গাহিকভাৰং <a name="V1.0277"></a> ৰিত্থারেন্তো আহ ‘‘এৰঞ্হি ৰুত্তে’’তিআদি। <span class="bld">তেৰাচিক</span>ন্তি তিস্সো ৰাচা এতস্সাতি তেৰাচিকং, তীহি ৰাচাহি কত্তব্বন্তি ৰা তেৰাচিকং। এসেৰ নযো সেসেসুপি। <span class="bld">সমানৰস্সিক</span>ন্তি সমানং ৰস্সং এতেসন্তি সমানৰস্সা, তেহি কত্তব্বন্তি সমানৰস্সিকং। <span class="bld">অঞ্ঞ</span>ন্তি দ্বেৰাচিকএকৰাচিকং।</p>
<p class="bodytext"><a name="para211"></a><span class="paranum">২১১</span>. <span class="bld">অচ্ছন্তী</span>তি এত্থ আসধাতুযা উপৰেসনত্থং দস্সেন্তো আহ ‘‘নিসিন্নাৰ হোন্তী’’তি। ‘‘ন উট্ঠহন্তী’’তি ইমিনা এৰফলং দস্সেতি। <span class="bld">তদমন্তরা</span>তি এত্থ ‘‘তদন্তরা’’তি ৰত্তব্বে ৰাচাসিলিট্ঠৰসেন মকারাগমং কত্বা ৰুত্তন্তি আহ ‘‘তদন্তরা’’তি। তস্স অত্তনো পৰারিতকালস্স অন্তরা। <span class="bld">‘‘যাৰ পৰারেন্তী’’</span>তি পদস্স নিযমত্থং দস্সেতুং ৰুত্তং ‘‘তাৰতকং কাল’’ন্তি। <span class="bld">যাৰা</span>তি নিপাতস্স পযোগত্তা ‘‘তদমন্তরা’’তি এত্থ অভিৰিধিঅৰধ্যত্থে পঞ্চমীৰিভত্তি হোতীতি দট্ঠব্বং।</p>
<p class="subhead">১২১. পৰারণাভেদকথা</p>
<p class="bodytext"><a name="para212"></a><span class="paranum">২১২</span>. <span class="bld">চাতুদ্দসিকাযা</span>তি ভণ্ডনকারকেহি উপদ্দুতত্তা পচ্চুক্কড্ঢিতায পুব্বকত্তিকমাসস্স কাল়পক্খচাতুদ্দসিকায। ‘‘অজ্জ পৰারণা পন্নরসী’’তি পুব্বকিচ্চং কাতব্বন্তি যোজনা।</p>
<p class="bodytext"><span class="bld">পৰারণাকম্মেসূ</span>তি <a name="M0.0325"></a> নিদ্ধারণে ভুম্মং, ‘‘অধম্মেন ৰগ্গং পৰারণাকম্ম’’ন্তিআদীসু সম্বন্ধিতব্বং। <span class="bld">অধম্মেন ৰগ্গ</span>ন্তি এত্থ <span class="bld">অধম্মং</span> নাম সঙ্ঘো হুত্বাপি সঙ্ঘপৰারণমকত্বা গণপৰারণায করণং, গণো হুত্বাপি গণপৰারণমকত্বা সঙ্ঘপৰারণায করণঞ্চ। ৰগ্গং নাম একসীমাযং ৰসন্তানম্পি সব্বেসং একতো অসন্নিপতনং।</p>
<p class="bodytext"><span class="bld">অধম্মেন সমগ্গ</span>ন্তি এত্থ অধম্মং ৰুত্তনযমেৰ। <span class="bld">সমগ্গং</span> নাম সব্বেসং একতো সন্নিপতনং।</p>
<p class="bodytext"><span class="bld">ধম্মেন ৰগ্গ</span>ন্তি এত্থ <span class="bld">ধম্মং</span> নাম সঙ্ঘো হুত্বা সঙ্ঘপৰারণায করণং, গণো হুত্বা গণপৰারণায করণঞ্চ। <span class="bld">ৰগ্গং</span> ৰুত্তনযমেৰ। <span class="bld">ধম্মেন সমগ্গং</span> সুৰিঞ্ঞেয্যমেৰ। <span class="bld">ইতি</span>সদ্দো পরিসমাপনত্থো।</p>
<p class="bodytext"><a name="para213"></a><span class="paranum">২১৩</span>. <span class="bld">এৰং দিন্নাযা</span>তি এৰং পাল়িযং ৰুত্তনযেনেৰ দিন্নায। <span class="bld">পৰারেতব্ব</span>ন্তি ৰস্সংৰুত্থপৰারণায <a name="V1.0278"></a> পৰারেতব্বং। <span class="bld">তিস্সো</span>তি তিস্সনামকো। দিট্ঠেন ৰা ৰদতূতি সম্বন্ধো। <span class="bld">ত</span>ন্তি তিস্সনামকং ভিক্খুং। সঙ্ঘো অনুকম্পং উপাদায ৰদতূতি যোজনা। <span class="bld">ৰুড্ঢতরো</span>তি পৰারণাদাযকো তংহারকতো ৰুড্ঢতরো। <span class="bld">হী</span>তি লদ্ধগুণো। <span class="bld">তেনা</span>তি পৰারণাহারকেন। <span class="bld">তস্সা</span>তি পৰারণাদাযকস্স।</p>
<p class="bodytext"><span class="bld">ইধাপি চা</span>তি ইমস্মিং পৰারণাক্খন্ধকেপি চ। অপিসদ্দো উপোসথক্খন্ধকং অপেক্খতি। <span class="bld">অৰসেসকম্মত্থাযা</span>তি পৰারণাকম্মতো অৰসেসানং কম্মানমত্থায হোতীতি সম্বন্ধো। পৰারণায আহটায সতিযাতি যোজনা। <span class="bld">তস্স চা</span>তি পৰারণাদাযকস্স চ। <span class="bld">সব্বেস</span>ন্তি পৰারণাদাযকস্স চ সঙ্ঘস্স চাতি সব্বেসং। <span class="bld">অঞ্ঞং পন কম্ম</span>ন্তি পৰারণাকম্মতো অঞ্ঞং কম্মং পন। <span class="bld">তেন পন ভিক্খুনা</span>তি পৰারণাদাযকেন ভিক্খুনা পন। এত্থ চ তদহুপৰারণায অত্তনো চ সঙ্ঘস্স চ সচে পৰারণাকম্মমেৰ হোতি, পৰারণাযেৰ দাতব্বা। অথ অঞ্ঞমেৰ কম্মং হোতি, ছন্দোযেৰ দাতব্বো। যদি পৰারণাকম্মঞ্চ অঞ্ঞকম্মঞ্চ হোতি, পৰারণা চ ছন্দো চ দাতব্বো <a name="M0.0326"></a>। তং সন্ধায ৰুত্তং ‘‘তদহু পৰারণায পৰারণং দেন্তেন ছন্দম্পি দাতু’’ন্তি (মহাৰ॰ ২১৩)। <span class="bld">তেনা</span>তি দানহেতুনা।</p>
<p class="bodytext"><a name="para218"></a><span class="paranum">২১৮</span>. <span class="bld">অজ্জ মে পৰারণা</span>তি এত্থ পাল়িনযতো অঞ্ঞং অট্ঠকথানযং দস্সেন্তো আহ ‘‘সচে’’তিআদি।</p>
<p class="bodytext"><a name="para219"></a><span class="paranum">২১৯</span>. <span class="bld">ৰুত্তনযমেৰা</span>তি উপোসথক্খন্ধকে (মহাৰ॰ অট্ঠ॰ ১৬৯) ৰুত্তনযমেৰ।</p>
<p class="bodytext"><a name="para222"></a><span class="paranum">২২২</span>. <span class="bld">পুন পৰারেতব্ব</span>ন্তি এত্থ ন কেৰলং পৰারণাযেৰ পুন কাতব্বা, পুব্বকিচ্চাদীনিপি পুন কাতব্বানীতি দস্সেন্তো আহ ‘‘পুন পুব্বকিচ্চ’’ন্তিআদি।</p>
<p class="bodytext"><a name="para228"></a><span class="paranum">২২৮</span>. <span class="bld">এসেৰ নযো</span>তি ‘‘অজ্জ পৰারণা পন্নরসী’’তি পুব্বকিচ্চং অতিদিসতি। <span class="bld">অস্সা</span>তি ৰচনস্স। <span class="bld">ঞত্তি</span>ন্তি ‘‘সুণাতু মে ভন্তে সঙ্ঘো অজ্জ পৰারণা’’তি ঞত্তিং। <span class="bld">পচ্ছিমেহী</span>তি পচ্ছিমৰস্সং উপগতেহি ভিক্খূহি। <span class="bld">উপোসথগ্গে</span>তি উপোসথস্স গণ্হনট্ঠানে গেহে। <span class="bld">দ্বে ঞত্তিযো</span>তি পৰারণাঞত্তি চ উপোসথঞত্তি চাতি দ্বে ঞত্তিযো। <span class="bld">ইদঞ্চা</span>তি ইদং ৰক্খমানং পন। <span class="bld">এত্থা</span>তি পুরিমিকপচ্ছিমিকভিক্খূনং সংসগ্গট্ঠানে। <span class="bld">পুরিমিকায উপগতেহী</span>তি ৰিভত্তঅপাদানং অনুমেয্যৰিসযঅপাদানং, থোকতরাতি সম্বন্ধো, সহাদিযোগো ৰা, সমসমাতি সম্বন্ধো। <span class="bld">সমসমা</span>তি সমেন, সমতো ৰা সমা সমসমা, অতিরেকসমাতি অত্থো। কিঞ্চি ঊনং ৰা অধিকং ৰা নত্থীতি অধিপ্পাযো। <span class="bld">ইতী</span>তি ইদং লক্খণং।</p>
<p class="bodytext"><span class="bld">সো</span>তি <a name="V1.0279"></a> পচ্ছিমিকো ভিক্খু। <span class="bld">ইতরেনা</span>তি পচ্ছিমিকেন। <span class="bld">তেস</span>ন্তি পুরিমিকানং। <span class="bld">একেনা</span>তি পুরিমিকেন। <span class="bld">একস্সা</span>তি পচ্ছিমিকস্স। পুন <span class="bld">একেনা</span>তি পচ্ছিমিকেন। ‘‘একস্সা’’তি অনুৰত্তেতব্বো, পুরিমিকস্সাতি অত্থো। পুরিমৰস্সূপগতেহি অধিকতরাতি সম্বন্ধো। <span class="bld">থোকতরেহী</span>তি পচ্ছিমৰস্সূপগতেহি থোকতরেহি পুরিমৰস্সূপগতেহীতি যোজনা।</p>
<p class="bodytext"><span class="bld">কত্তিকাযা</span>তি পচ্ছিমকত্তিকায। <span class="bld">চাতুমাসিনিযা পৰারণাযা</span>তি চতুন্নং মাসানং পূরণিযা পৰারণায। <span class="bld">পৰারণাঞত্তিং ঠপেত্বা</span>তি সমসমা <a name="M0.0327"></a> হুত্বাপি পৰারণাদিৰসত্তা পৰারণাঞত্তিং ঠপেত্বা। <span class="bld">তেহী</span>তি পচ্ছিমিকেহি। <span class="bld">ইতরেহী</span>তি পুরিমিকেহি। <span class="bld">তেস</span>ন্তি পচ্ছিমিকানং। <span class="bld">থোকতরা ৰা</span>তি একাদিনা থোকতরা ৰা। <span class="bld">তেস</span>ন্তি পুরিমিকানং। <span class="bld">তেহী</span>তি পচ্ছিমিকেহি।</p>
<p class="bodytext"><a name="para233"></a><span class="paranum">২৩৩</span>. <span class="bld">সঙ্ঘসামগ্গিযা</span>তি এত্থ কীদিসী সঙ্ঘসামগ্গী ৰেদিতব্বাতি আহ ‘‘কোসম্বকসামগ্গীসদিসাৰ ৰেদিতব্বা’’তি। <span class="bld">এত্থা</span>তি সামগ্গীপৰারণাযং। <span class="bld">অপ্পমত্তকে</span>তি পত্তচীৰরাদিং পটিচ্চ উপ্পন্নে অপ্পমত্তকে ৰিৰাদে। <span class="bld">পৰারণাযমেৰা</span>তি পৰারণাদিৰসেযেৰ। কস্মিং দিৰসে সামগ্গীপৰারণা কাতব্বাতি আহ ‘‘সামগ্গীপৰারণ’’ন্তিআদি। <span class="bld">পঠমপৰারণ</span>ন্তি পুব্বকত্তিকপুণ্ণমিং। <span class="bld">যাৰ কত্তিকচাতুমাসিনী পুণ্ণমা</span>তি অযং অৰধি অনভিৰিধিঅৰধি নাম। কস্মা? কত্তিকচাতুমাসিনিপুণ্ণমিং ঠপেত্বা অন্তোযেৰ গহেতব্বত্তা। <span class="bld">এত্থন্তরে</span>তি এতস্মিং দ্বিন্নং পুণ্ণমিনমন্তরে অট্ঠৰীসতিপমাণে দিৰসে কাতব্বা। <span class="bld">ততো</span>তি এত্থন্তরসঙ্খাতা অট্ঠৰীসদিৰসতো।</p>
<p class="subhead">১৪০. দ্বেৰাচিকাদিপৰারণাকথা</p>
<p class="bodytext"><a name="para234"></a><span class="paranum">২৩৪</span>. <span class="bld">ঞত্তিং ঠপেন্তেনাপী</span>তি <span class="bld">পি</span>সদ্দো ন কেৰলং পৰারেন্তেন এৰ দ্বেৰাচিকং পৰারেতব্বং, অথ খো ঞত্তিং ঠপেন্তেনাপি দ্বেৰাচিকঞত্তিযেৰ ঠপেতব্বাতি দস্সেতি। <span class="bld">এত্থ চা</span>তি ‘‘সমানৰস্সিকং পৰারেতু’’ন্তি পাঠে চ। <span class="bld">সমানৰস্সিকা</span>তি গণনৰসেন সমানং ৰস্সং এতেসন্তি সমানৰস্সিকা, সমানে ৰস্সে উপসম্পাদেন্তীতি ৰা সমানৰস্সিকা। <span class="bld">একতো</span>তি একস্মিং খণে, একপহারেন ৰা।</p>
<p class="subhead">১৪১. পৰারণাট্ঠপনকথা</p>
<p class="bodytext"><a name="para236"></a><span class="paranum">২৩৬</span>. সব্বং সঙ্গণ্হাতীতি <span class="bld">সব্বসঙ্গাহিকং</span>। পুগ্গলস্স ঠপনং <span class="bld">পুগ্গলিকং। তত্থা</span>তি দ্বীসু পৰারণাট্ঠপনেসু <a name="V1.0280"></a>। সব্বসঙ্গাহিকে ঠপিতা হোতীতি সম্বন্ধো। যাৰ রেকারো অত্থি, তাৰাতি যোজনা। ভাসিযিত্থাতি <span class="bld">ভাসিতা</span>। লপিযিত্থাতি <span class="bld">লপিতা</span>। ন পরিযোসিযিত্থাতি <span class="bld">অপরিযোসিতা। এত্থন্তরে</span>তি এতস্মিং সুকাররেকারানং অন্তরে। <span class="bld">একপদেপী</span>তি <span class="bld">পি</span>সদ্দো একক্খরেপীতি অত্থং সম্পিণ্ডেতি। <span class="bld">ঠপিতা</span>তি ‘‘সুণাতু মে ভন্তে <a name="M0.0328"></a> সঙ্ঘো, ইত্থন্নামো পুগ্গলো সাপত্তিকো, তস্স পৰারণং ঠপেমী’’তি ঞত্তিযা ঠপিতা। <span class="bld">য্যকারে</span>তি ‘‘পৰারেয্যা’’তি এত্থ য্যকারে। <span class="bld">ততো</span>তি য্যকারতো। পুগ্গলিকট্ঠপনে পন অট্ঠপিতা হোতীতি সম্বন্ধো। <span class="bld">সংকারতো</span>তি ‘‘সঙ্ঘং ভন্তে’’তি এত্থ সংকারতো। <span class="bld">সব্বপচ্ছিমো</span>তি তীসু ৰারেসু ততিযৰারে সব্বেসং অক্খরানং পচ্ছিমো টিকারো অত্থীতি যোজনা। <span class="bld">এত্থন্তরে</span>তি এতস্মিং সংকারটিকারানং অন্তরে। <span class="bld">তস্মা</span>তি যস্মা পরিযোসিতা হোতি, তস্মা। ‘‘এসেৰ নযো’’তি ৰুত্তৰচনং ৰিত্থারেন্তো আহ ‘‘এতাসুপি হী’’তিআদি। তত্থ <span class="bld">এতাসুপী</span>তি দ্বেৰাচিকএকৰাচিকসমানৰস্সিকাসুপি। পিসদ্দো তেৰাচিকমপেক্খতি। <span class="bld">ঠপনখেত্ত</span>ন্তি ঠপনস্স ভূমি। <span class="bld">ইতি</span>সদ্দো পরিসমাপনত্থো।</p>
<p class="bodytext"><a name="para237"></a><span class="paranum">২৩৭</span>. <span class="bld">অনুযুঞ্জিযমানো</span>তি এত্থ অনুযুঞ্জসদ্দো পুচ্ছনত্থোতি আহ ‘‘পুচ্ছিযমানো’’তি। <span class="bld">পরতো</span>তি পরস্মিংযেৰ খন্ধকেতি (মহাৰ॰ ২৩৭) অত্থো। <span class="bld">অলং ভিক্খু মা ভণ্ডনন্তিআদীনী</span>তি এত্থ আদিসদ্দেন ‘‘মা কলহং, মা ৰিৰাদ’’ন্তিৰচনানি সঙ্গণ্হাতি, ৰচনানি ৰত্বা ওমদ্দিত্বাতি যোজনা। <span class="bld">ৰচনোমদ্দনা</span>তি ৰচনেনেৰ ওমদ্দনা। <span class="bld">হী</span>তি সচ্চং। <span class="bld">ইধা</span>তি ইমস্মিং পৰারণাট্ঠপনট্ঠানে। <span class="bld">অনুদ্ধংসিতং পটিজানাতী</span>তি এত্থ পটিজাননাকারং দস্সেন্তো আহ ‘‘অমূলকেন পারাজিকেন অনুদ্ধংসিতো অযং মযা’’তি। ‘‘লিঙ্গনাসনাযা’’তি ইমিনা দণ্ডকম্মনাসনসংৰাসনাসনানি নিৰত্তেতি।</p>
<p class="bodytext"><a name="para238"></a><span class="paranum">২৩৮</span>. <span class="bld">এত</span>ন্তি ‘‘অসুকা আপত্তী’’তি ৰচনং। <span class="bld">কলহস্স মুখ</span>ন্তি কলহস্স উপাযো।</p>
<p class="subhead">১৪৩. ৰত্থুট্ঠপনাদিকথা</p>
<p class="bodytext"><a name="para239"></a><span class="paranum">২৩৯</span>. চোরা অগমংসু কিরাতি সম্বন্ধো। পোক্খরণিতো নীহরিত্বাতি সম্বন্ধো। <span class="bld">সো</span>তি ভিক্খু, এৰমাহাতি সম্বন্ধো। <span class="bld">ৰুত্থেনা</span>তি ৰসন্তেন, যেন কেনচি কতন্তি সম্বন্ধো। <span class="bld">তং পুগ্গল</span>ন্তি ৰত্থুকতং তং পুগ্গলং। <span class="bld">এত্থা</span>তি ‘‘ৰত্থুং ঠপেত্বা সঙ্ঘো পৰারেয্যা’’তি পাঠে <a name="M0.0329"></a>। ইমিনা ৰত্থুনা অপদিসাহীতি সম্বন্ধো। <span class="bld">ন</span>ন্তি পুগ্গলং। <span class="bld">অনুৰিজ্জিত্বা</span>তি অনুযুঞ্জিত্বা, পুচ্ছিত্বাতি অত্থো।</p>
<p class="bodytext">একো <a name="V1.0281"></a> ভিক্খু পূজেসি, পিৰীতি সম্বন্ধো। <span class="bld">তস্সা</span>তি ভিক্খুস্স। <span class="bld">তদনুরূপো</span>তি তেসং পূজনপিৰনানং অনুরূপো। <span class="bld">সো</span>তি চোদকো ভিক্খু। <span class="bld">তং গন্ধ</span>ন্তি তং সরীরগন্ধং। যং পুগ্গলন্তি যোজনা। <span class="bld">ঠপেসী</span>তি পৰারণায ঠপেসি। <span class="bld">অযমস্সা</span>তি অযং দোসো অস্স পুগ্গলস্স।</p>
<p class="bodytext"><span class="bld">ইদানেৰ ন</span>ন্তি এত্থ ‘‘ন’’ন্তি পদং ‘‘পুগ্গল’’ন্তি পদেন যোজেতব্বং। নং পুগ্গলন্তি হি অত্থো। <span class="bld">উভয</span>ন্তি ৰত্থুঞ্চ পুগ্গলঞ্চাতি উভযং। <span class="bld">কল্লং ৰচনাযা</span>তি যুত্তং কথেতুং। কস্মা কল্লং ৰচনাযাতি যোজনা। পৰারণতো পুব্বে, পচ্ছা চাতি সম্বন্ধো। ইতি তস্মা কল্লং ৰচনাযাতি যোজনা। <span class="bld">ইদঞ্হি উভয</span>ন্তি ৰত্থুপুগ্গলসঙ্খাতং ইদমেৰ উভযং। পৰারণায পুব্বেতি যোজনা। <span class="bld">উক্কোটেন্তস্সা</span>তি চালেন্তস্স।</p>
<p class="subhead">১৪৪. ভণ্ডনকারকৰত্থুকথা</p>
<p class="bodytext"><a name="para240"></a><span class="paranum">২৪০</span>. <span class="bld">চতুত্থপঞ্চমা</span>তি ছসু পক্খেসু পোট্ঠপাদমাসস্স জুণ্হপক্খকাল়পক্খসঙ্খাতা চতুত্থপঞ্চমা। <span class="bld">ততিযো</span>তি সাৰণমাসস্স কাল়পক্খো ততিযো। <span class="bld">ততিযচতুত্থপঞ্চমা ৰা</span>তি এত্থ <span class="bld">ততিযো</span>তি সাৰণমাসস্স কাল়পক্খো। <span class="bld">চতুত্থো</span>তি পোট্ঠপাদমাসস্স জুণ্হপক্খো। <span class="bld">পঞ্চমো</span>তি তস্সেৰ কাল়পক্খো। ‘‘ততিয…পে॰… পঞ্চমা ৰা’’তি পদানি ‘‘দ্বে ৰা তযো ৰা’’তি পদেহি যথাক্কমং যোজেতব্বানি। <span class="bld">চতুত্থে ৰা কতে</span>তি চতুত্থপক্খে ৰা পন্নরসিভাৰেন কতে। <span class="bld">দ্বে চাতুদ্দসিকা</span>তি ততিযপক্খে চ চাতুদ্দসিযা সদ্ধিং দ্বে চাতুদ্দসিকা। <span class="bld">ইমে</span>তি ভণ্ডনকারকা। <span class="bld">তে</span>তি ভণ্ডনকারকা।</p>
<p class="bodytext"><span class="bld">অসংৰিহিতা</span>তি এত্থ <span class="bld">অ</span>কারস্স ৰিরহত্থং দস্সেন্তো আহ ‘‘সংৰিদহনৰিরহিতা’’তি। তত্থ <span class="bld">সংৰিদহনৰিরহিতা</span>তি সংৰিদহনরক্খৰিরহিতা। <span class="bld">আগমনজাননত্থাযা</span>তি ভণ্ডনকারকানং আগমনস্স জাননত্থায। <span class="bld">কিলন্তত্থা</span>তি তুম্হে কিলন্তা ভৰথ। ‘‘সম্মোহং কত্বা’’তি <a name="M0.0330"></a> ইমিনা <span class="bld">ৰিক্খিত্বা</span>তি পদস্স ৰিক্খেপং কত্বাতি অত্থং দস্সেতি। <span class="bld">নো চে লভেথা</span>তি এত্থ কিমত্থায ন লভেথাতি আহ ‘‘বহিসীমং গন্তু’’ন্তি। ‘‘ভণ্ডনকারকানং…পে॰… হোন্তী’’তি ইমিনা অলভনস্স কারণং দস্সেতি। <span class="bld">য</span>ন্তি আগমং জুণ্হং। <span class="bld">কোমুদিযা চাতুমাসিনিযা</span>তি পচ্ছিমকত্তিকপুণ্ণমাযং। সা হি কুমুদানমত্থিতায কোমুদী, চতুন্নং ৰস্সিকানং মাসানং পূরণত্তা চাতুমাসিনীতি ৰুচ্চতি। তদা হি কুমুদানি সুপুপ্ফিতানি হোন্তি, তস্মা কুমুদানং সমূহা, কুমুদানি এৰ ৰা <span class="bld">কোমুদা,</span> তে এত্থ অত্থীতি <span class="bld">কোমুদী</span>তি ৰুচ্চতি, কুমুদৰতীতি ৰুত্তং হোতি <a name="V1.0282"></a>। <span class="bld">অৰস্সং পৰারেতব্ব</span>ন্তি ধুৰং পৰারেতব্বং। <span class="bld">হী</span>তি সচ্চং, যস্মা ৰা। <span class="bld">ত</span>ন্তি কোমুদিং চাতুমাসিনিং।</p>
<p class="subhead">১৪৫. পৰারণাসঙ্গহকথা</p>
<p class="bodytext"><a name="para241"></a><span class="paranum">২৪১</span>. <span class="bld">অঞ্ঞতরো ফাসুৰিহারো</span>তি এত্থ ফাসুৰিহারো নাম কোতি আহ ‘‘তরুণসমথো ৰা তরুণৰিপস্সনা ৰা’’তি। ইমিনা তরুণসমথৰিপস্সনা ফাসুং ৰিহরতি অনেনাতি <span class="bld">ফাসুৰিহারো</span>তি দস্সেতি। <span class="bld">পরিবাহিরা ভৰিস্সামা</span>তি এত্থ কস্মা ইমম্হা ফাসুৰিহারা পরিবাহিরা ভৰিস্সন্তীতি আহ ‘‘অনিবদ্ধরত্তিট্ঠানদিৰাট্ঠানাদিভাৰেনা’’তিআদি। তত্থ <span class="bld">অনিবদ্ধরত্তিট্ঠানদিৰাট্ঠানাদিভাৰেনা</span>তি অনিবদ্ধদিৰাট্ঠানাদিভাৰেন হেতুভূতেন, অসক্কোন্তাতি সম্বন্ধো। আদিসদ্দেন অনিবদ্ধচঙ্কমাদযো সঙ্গণ্হাতি। ‘‘ছন্দদানং পটিক্খিপতী’’তি ইমিনা ‘‘সব্বেহেৰ একজ্ঝং সন্নিপতিতব্ব’’ন্তি ৰাক্যস্স অঞ্ঞত্থাপোহনং দস্সেতি। <span class="bld">হী</span>তি সচ্চং, যস্মা ৰা। ইমেসু তীসু ছন্দদানং ন ৰট্টতি, তস্মা পটিক্খিপতীতি যোজনা। অযং পৰারণাসঙ্গহো নাম ন দাতব্বোতি যোজনা। তরুণসমথৰিপস্সনালাভী একপুগ্গলো ৰা হোতূতি যোজনা। ‘‘একস্সপি দাতব্বোযেৰা’’তি ইমিনা অযং পৰারণাসঙ্গহো একস্স দিন্নোপি সব্বেসং দিন্নো হোতীতি দস্সেতি। পৰারণাসঙ্গহে দিন্নে সতীতি যোজনা। <span class="bld">আগন্তুকা</span>তি সট্ঠিৰস্সাপি আগন্তুকা। <span class="bld">তেস</span>ন্তি দিন্নপৰারণাসঙ্গহানং। <span class="bld">অন্তরাপী</span>তি কোমুদিযা চাতুমাসিনিযা অন্তরাপি।</p>
<p class="centered">ইতি পৰারণাক্খন্ধকৰণ্ণনায যোজনা সমত্তা।</p>
<p class="title">৫. চম্মক্খন্ধকং</p>
<p class="subhead">১৪৭. সোণকোল়িৰিসৰত্থুকথা</p>
<p class="bodytext"><a name="para242"></a><span class="paranum">২৪২</span>. চম্মক্খন্ধকে <a name="M0.0331"></a> <a name="V2.0001"></a> <span class="bld">ইস্সরিযাধিপচ্চ</span>ন্তি এত্থ ইস্সরস্স ভাৰো <span class="bld">ইস্সরিযং,</span> অধিপতিনো ভাৰো <span class="bld">আধিপচ্চং,</span> ইস্সরিযঞ্চ আধিপচ্চঞ্চ, তেহি সমন্নাগতং ইস্সরিযাধিপচ্চন্তি অত্থং দস্সেন্তো আহ ‘‘ইস্সরভাৰেন চ অধিপতিভাৰেন চ সমন্নাগত’’ন্তি। ‘‘রাজভাৰ’’ন্তি ইমিনা <span class="bld">রজ্জ</span>ন্তি এত্থ রঞ্ঞো ভাৰো রজ্জন্তি ৰচনত্থং দস্সেতি। ‘‘রঞ্ঞা কত্তব্বকিচ্চ’’ন্তি ইমিনা রঞ্ঞো ইদং <span class="bld">রজ্জ</span>ন্তি ৰচনত্থং দস্সেতি। ‘‘কোল়িৰীসোতি গোত্ত’’ন্তি ইদং অট্ঠকথাৰাদৰসেন ৰুত্তং <a name="V2.0002"></a>, অপদানে পন তস্স জাতক্খণে পিতরা কোটিৰীসধনস্স দিন্নত্তা ‘‘কোল়িৰীসো নামা’’তি ৰুত্তং। ৰুত্তঞ্হি তত্থ</p>
<p class="gatha1">‘‘জাতপুত্তস্স মে সুত্বা, পিতু ছন্দো অযং অহু।</p>
<p class="gathalast">দদামহং কুমারস্স, ৰীসকোটী অনূনকা’’তি॥</p>
<p class="unindented">ইমিনা পাল়িনযেন ‘‘কোটিৰীসো’’তি ৰত্তব্বে ‘‘চক্কৰাল়’’ন্তিআদীসু ৰিয টকারস্স ল়কারং কত্বা <span class="bld">কোল়িৰীসো</span>তি ৰুত্তন্তি দট্ঠব্বং। <span class="bld">অঞ্জনৰণ্ণানী</span>তি অঞ্জনস্স ৰণ্ণো ৰিয ৰণ্ণো এতেসন্তি অঞ্জনৰণ্ণানি। লোমানি জাতানি হোন্তীতি সম্বন্ধো। <span class="bld">সো</span>তি সোণো। ঠপেসি কিরাতি সম্বন্ধো। <span class="bld">তেহী</span>তি অসীতিসহস্সপুরিসেহি। <span class="bld">পণ্ণসাল</span>ন্তি পণ্ণেন ছাদিতং, তেন চ পরিক্খিত্তং সালং। <span class="bld">উণ্ণপাৰারণ</span>ন্তি উণ্ণমযং উত্তরাসঙ্গং। <span class="bld">পাদপুঞ্ছনিক</span>ন্তি পাদং পুঞ্ছতি সোধেতি অনেনাতি পাদপুঞ্ছনিযং, তদেৰ পাদপুঞ্ছনিকং। <span class="bld">সব্বেৰা</span>তি সোণেন সহ অসীতিসহস্সপুরিসা এৰ। <span class="bld">তস্স চা</span>তি সোণস্স চ। <span class="bld">পুব্বযোগো</span>তি পুব্বূপাযো।</p>
<p class="bodytext"><span class="bld">অসীতিগামিকসহস্সানী</span>তি এত্থ গামেসু ৰসন্তীতি গামিকা, তেসং অসীতিসহস্সানি অসীতিগামিকসহস্সানীতি অত্থং দস্সেন্তো আহ ‘‘তেসূ’’তিআদি। তত্থ ‘‘কুলপুত্তান’’ন্তি ইমিনা ৰসন্ত্যত্থে পৰত্তস্স <a name="M0.0332"></a> ণিকপচ্চযস্স সরূপং দস্সেতি। ‘‘অসীতিসহস্সানী’’তি ইমিনা সদ্দন্তরোপি অসীতিসহস্সসদ্দানং সমাসভাৰং দস্সেতি। <span class="bld">কেনচিদেৰা</span>তি এত্থ ‘‘কেনচি ইৰা’’তি পদৰিভাগং কত্বা দকারো পদসন্ধিমত্তো, ইৰসদ্দো উপমত্থোতি আহ ‘‘কেনচি করণীযেন ৰিযা’’তি। অথ ৰা ‘‘ন পনা’’তিআদিনা এৰফলস্স দস্সিতত্তা ‘‘কেনচি এৰা’’তি পদচ্ছেদং কত্বা এৰত্থোপি যুজ্জতেৰাতি দট্ঠব্বং। <span class="bld">অস্সা</span>তি বিম্বিসাররঞ্ঞো। <span class="bld">তস্সা</span>তি সোণস্স। দস্সনায অঞ্ঞত্র কিঞ্চি করণীযং ন অত্থীতি যোজনা। <span class="bld">রাজা</span>তি বিম্বিসারো রাজা, সন্নিপাতাপেসীতি সম্বন্ধো। <span class="bld">দিট্ঠধম্মিকে অত্থে</span>তি এত্থ দিট্ঠধম্মসদ্দো ইধলোকত্থো, ইকসদ্দো হিতত্থে পৰত্তোতি আহ ‘‘ইধলোকহিতে’’তি। ‘‘অম্হাক’’ন্তি ইমিনা <span class="bld">‘‘সো নো ভগৰা’’</span>তি এত্থ <span class="bld">নো</span>সদ্দো অম্হসদ্দকারিযোতি দস্সেতি। অম্হাকং সো ভগৰাতি যোজনা। <span class="bld">সম্পরাযিকে</span>তি পরলোকহিতে।</p>
<p class="bodytext">‘‘জানাপেমী’’তি ইমিনা <span class="bld">‘‘পটিৰেদেমী’’</span>তি এত্থ ৰিদধাতুযা ঞাণত্থং দস্সেতি। <span class="bld">পটিকায নিমুজ্জিত্বা</span>তি এত্থ পটিকাসদ্দো অড্ঢেন্দুপাসাণৰাচকোতি আহ ‘‘অড্ঢচন্দপাসাণে’’তি। সো হি পটতি অড্ঢভাৰং গচ্ছতীতি <span class="bld">পটিকা</span>তি ৰুচ্চতি। পটিকাসদ্দোযং অত্থরণৰিসেসেপি ৰত্ততি। <span class="bld">যস্স</span> <a name="V2.0003"></a> <span class="bld">দানী</span>তি এত্থ যসদ্দস্স ৰিসযং দস্সেন্তো আহ ‘‘তেসং হিতকরণীযত্থস্সা’’তি। ইমিনা অযং যংসদ্দো ন তংসদ্দাপেক্খোতি দস্সেতি। অথ ৰা <span class="bld">যস্সা</span>তি যো অস্স। অস্স তেসং হিতকরণীযত্থস্স যো কালো অত্থি, তং কালং ভগৰা জানাতীতি যোজনা। <span class="bld">তেস</span>ন্তি অসীতিগামিকসহস্সানং। <span class="bld">পচ্ছাযায</span>ন্তি এত্থ পকারো পচ্চন্তত্থৰাচকোতি আহ ‘‘ৰিহারপচ্চন্তে ছাযায’’ন্তি। <span class="bld">সম্মনাহরন্তী</span>তি সং পুনপ্পুনং মনসাগতং অভিমুখং হরন্তীতি অত্থং দস্সেন্তো আহ ‘‘পুনপ্পুনং মনসিকরোন্তী’’তি। ‘‘পসাদৰসেনা’’তি ইমিনা ‘‘কোধৰসেনা’’তিআদীনি পটিক্খিপতি। ‘‘পুন ৰিসিট্ঠতর’’ন্তি ইমিনা <span class="bld">ভিয্যোসো মত্তাযা</span>তি নিপাতস্স অত্থং দস্সেতি।</p>
<p class="subhead">সোণস্স পব্বজ্জাকথা</p>
<p class="bodytext"><a name="para243"></a><span class="paranum">২৪৩</span>. ‘‘মক্খিতো’’তি <a name="M0.0333"></a> ইমিনা ফুরতি ৰিপ্ফারতি ব্যাপেতীতি <span class="bld">ফুটো</span>তি ৰুত্তে ফুরধাতুযা ৰিপ্ফারণং নাম মক্খিতত্থোতি দস্সেতি। <span class="bld">যত্থা</span>তি যস্মিং ঠানে। ইমিনা গাৰো আহনন্তি এত্থাতি <span class="bld">গৰাঘাতন</span>ন্তি অত্থং দস্সেভি। <span class="bld">তন্তিস্সরে</span>তি তন্তিযা গুণস্স সরে। <span class="bld">ৰাদনকুসলো</span>তি ৰাদনে কুসলো। <span class="bld">খরমুচ্ছিতা</span>তি খরেন মুচ্ছিতা। ‘‘সরসম্পন্না’’তি ইমিনা সরো এতিস্সমত্থীতি <span class="bld">সরৰতী,</span> ৰীণাতি দস্সেতি। <span class="bld">কম্মঞ্ঞা</span>তি এত্থ কম্মসদ্দতো খমত্থে ঞ্ঞপচ্চযোতি আহ ‘‘কম্মক্খমা’’তি। <span class="bld">মন্দমুচ্ছনা</span>তি মন্দেন মুচ্ছনা। <span class="bld">সমে গুণে</span>তি এত্থ <span class="bld">সমো</span> নাম মজ্ঝিমো, <span class="bld">গুণো</span> নাম মুখ্যতো ৰীণায জিযা, উপচারতো সরোতি আহ ‘‘মজ্ঝিমে সরে’’তি। <span class="bld">ৰীরিযসমথ</span>ন্তি এত্থ ৰীরিযঞ্চ সমথো চাতি অত্থং পটিক্খিপন্তো আহ ‘‘ৰীরিযসম্পযুত্তং সমথ’’ন্তি। ইমিনা ৰীরিযেন সম্পযুত্তং সমথং <span class="bld">ৰীরিযসমথ</span>ন্তি দস্সেতি। ‘‘ৰীরিযং সমথেন যোজেহী’’তি ইমিনা ৰীরিযেন সমথং যোজেহীতি অত্থোপি দস্সিতোতি দট্ঠব্বং। <span class="bld">ইন্দ্রিযানঞ্চ সমত</span>ন্তি এত্থ সদ্ধাদীনি পঞ্চিন্দ্রিযানেৰ গহেতব্বানি, ন অঞ্ঞানীতি দস্সেন্তো আহ ‘‘সদ্ধাদীনং ইন্দ্রিযান’’ন্তি। ‘‘সমভাৰ’’ন্তি ইমিনা তাপচ্চযো ভাৰত্থে হোতীতি দস্সেতি। <span class="bld">তত্থা</span>তি ‘‘ইন্দ্রিযানং সমত’’ন্তিপাঠে, সদ্ধাদীসু ইন্দ্রিযেসু ৰা। <span class="bld">তত্থ চ নিমিত্তং গণ্হাহী</span>তি এত্থ ভাৰেনভাৰলক্খণে থপচ্চযো হোতীতি আহ ‘‘তস্মিং সমথে সতী’’তি। আদাসে সতি মুখবিম্বেন কত্তুভূতেন উপ্পজ্জিতব্বং ইৰ, তস্মিং সমথে সতি যেন নিমিত্তেন কত্তুভূতেন উপ্পজ্জিতব্বন্তি যোজনা। সমথস্স নিমিত্তং <span class="bld">সমথনিমিত্তং,</span> ইন্দ্রিযানং সমভাৰো। এসেৰ নযো সেসেসুপি। সমথনিমিত্তাদীনি চত্তারি একসেসেন ৰা সামঞ্ঞনিদ্দেসেন ৰা ‘‘নিমিত্ত’’ন্তি ৰুচ্চতি।</p>
<p class="bodytext"><a name="para244"></a><span class="paranum">২৪৪</span>. <span class="bld">অঞ্ঞং</span> <a name="V2.0004"></a> <span class="bld">ব্যাকরেয্য</span>ন্তি এত্থ অঞ্ঞং ব্যাকরোন্তো অত্তানং ‘‘অরহা অহ’’ন্তি জানাপেতীতি আহ ‘‘অরহা অহ’’ন্তি জানাপেয্য’’ন্তি। <span class="bld">ছ ঠানানী</span>তি এত্থ ঠানসদ্দো কারণত্থোতি আহ ‘‘ছ কারণানী’’তি <a name="M0.0334"></a>। ‘‘পটিৰিজ্ঝিত্বা’’তিআদিনা <span class="bld">অধিমুত্তো</span>তি পদস্স অধিপ্পাযত্থং দস্সেতি। সদ্দত্থো পন অধিমুচ্চতীতি <span class="bld">অধিমুত্তো</span>তি দট্ঠব্বো। অরহত্তং ৰুচ্চতীতি সম্বন্ধো। <span class="bld">হী</span>তি ৰিত্থারো। <span class="bld">অসম্মোহোতী</span>তি এত্থ আকারত্থৰাচকো <span class="bld">ইতি</span>সদ্দো পুব্বপদেসুপি যোজেত্বা ‘‘নেক্খমং ইতি ৰুচ্চতী’’তিআদিনা যোজনা কাতব্বা।</p>
<p class="bodytext">‘‘পটিৰেধরহিত’’ন্তি ইমিনা <span class="bld">কেৰলং সদ্ধামত্তক</span>ন্তি এত্থ মত্তসদ্দস্স নিৰত্তেতব্বত্থং দস্সেতি। <span class="bld">পটিৰেধপঞ্ঞাযা</span>তি মগ্গপঞ্ঞায। ‘‘অসম্মিস্স’’ন্তি ইমিনা কেৰলসদ্দস্স অসম্মিস্সত্থং দস্সেতি। <span class="bld">পটিচয</span>ন্তি এত্থ পটিসদ্দো অনুপচ্ছিন্নত্থো, চিধাতু ৰড্ঢনত্থোতি আহ ‘‘পুনপ্পুনং করণেন ৰড্ঢি’’ন্তি, মগ্গপটিৰেধেন ৰীতরাগত্তাযেৰাতি সম্বন্ধো। <span class="bld">তন্নিন্নমানসোযেৰা</span>তি তস্মিং ফলসমাপত্তিৰিহারে নিন্নমানসো এৰ।</p>
<p class="bodytext"><span class="bld">লাভসক্কারসিলোক</span>ন্তি এত্থ লভনং <span class="bld">লাভো,</span> সুট্ঠু করণং <span class="bld">সক্কারো,</span> সিলোকনং ৰণ্ণভণনং <span class="bld">সিলোকো,</span> লাভো চ সক্কারো চ সিলোকো চ লাভসক্কারসিলোকন্তি অত্থং দস্সেন্তো আহ ‘‘চতুপচ্চযলাভঞ্চা’’তিআদি। <span class="bld">তেসংযেৰা</span>তি চতুন্নং পচ্চযানমেৰ। ‘‘সীলঞ্চ ৰতঞ্চা’’তি ইমিনা <span class="bld">সীলব্বত</span>ন্তিপদস্স দ্বন্দৰাক্যং দস্সেতি।</p>
<p class="bodytext"><span class="bld">ভুস</span>সদ্দস্স কলিঙ্গরত্থং পটিক্খিপন্তো আহ ‘‘বলৰন্তো’’তি ‘‘খীণাসৰস্সা’’তি ইমিনা <span class="bld">নেৰস্সা</span>তি এত্থ তসদ্দস্স ৰিসযং দস্সেতি। ‘‘গহেত্বা’’তি ইমিনা <span class="bld">পরিযাদিযন্তী</span>তি এত্থ পরিপুব্বআপুব্বদাধাতুযা গহণত্থং দস্সেতি। <span class="bld">হী</span>তি সচ্চং। কিলেসা করোন্তীতি সম্বন্ধো। <span class="bld">তেস</span>ন্তি কিলেসানং। <span class="bld">আনেঞ্জপ্পত্ত</span>ন্তি এত্থ ইঞ্জনং কম্পনং ইঞ্জং, ন ইঞ্জং অনেঞ্জং, তমেৰ আনেঞ্জং, তং পত্তন্তি আনেঞ্জপ্পত্তন্তি অত্থং দস্সেন্তো আহ ‘‘অচলনপ্পত্ত’’ন্তি। <span class="bld">ৰযঞ্চা</span>তি <span class="bld">চ</span>সদ্দো অৰুত্তসম্পিণ্ডনত্থোতি আহ ‘‘ৰযম্পি উপ্পাদম্পী’’তি।</p>
<p class="bodytext"><span class="bld">উপাদানক্খযস্সা</span>তি এত্থ উপাদানক্খযং অধিমুত্তস্সাতি দস্সেন্তো আহ ‘‘উপযোগত্থে সামিৰচন’’ন্তি। ‘‘উপ্পাদঞ্চ ৰযঞ্চা’’তি ইমিনা <span class="bld">আযতনুপ্পাদ</span>ন্তি <a name="M0.0335"></a> এত্থ উপ্পাদসদ্দেন ৰযোপি অৰিনাভাৰতো গহেতব্বোতি দস্সেতি। <span class="bld">সম্মা</span>তি নিপাতো ঞাযত্থোতি আহ ‘‘হেতুনা নযেনা’’তি। <span class="bld">সন্তচিত্তস্সা</span>তি এত্থ সন্তসদ্দস্স খেদাদীসুপি পৰত্তত্তা ইধ নিব্বুতত্থে ৰত্ততীতি আহ ‘‘নিব্বুতচিত্তস্সা’’তি। <span class="bld">অনুনযপটিঘেহী</span>তি অনু পুনপ্পুনং আরম্মণে চিত্তং নেতীতি <span class="bld">অনুনযো,</span> <a name="V2.0005"></a> রাগো, আরম্মণে পটিহঞ্ঞতীতি <span class="bld">পটিঘো,</span> দোসো, অনুনযো চ পটিঘো চ অনুনযপটিঘা, তেহি। ইট্ঠে অনুনযো, অনিট্ঠে পটিঘো হোতীতি সম্বন্ধো দট্ঠব্বো।</p>
<p class="subhead">১৪৮. দিগুণাদিউপাহনপটিক্খেপকথা</p>
<p class="bodytext"><a name="para245"></a><span class="paranum">২৪৫</span>. <span class="bld">অঞ্ঞং ব্যাকরোন্তী</span>তি এত্থ অঞ্ঞসদ্দো সব্বনামসুদ্ধনামৰসেন দুৰিধো। তেসু ইধ সুদ্ধনামং, তং পন বালে চ দারকে চ অরহত্তে চ পৰত্ততি, ইধ পন অরহত্তেতি দস্সেন্তো আহ ‘‘অরহত্তং ব্যাকরোন্তী’’তি। <span class="bld">যেনা</span>তি সভাৰেন। <span class="bld">অরহাতি ঞাযতী</span>তি অরহাইতি অত্থো ঞাযতি। <span class="bld">সো</span>তি সভাৰো। <span class="bld">সুত্তৰণ্ণনাতোযেৰা</span>তি অঙ্গুত্তরট্ঠকথাতো এৰ। <span class="bld">ন উপনীতো</span>তি ন উপরি নীতো। <span class="bld">একচ্চে মোঘপুরিসা</span>তি একচ্চেসদ্দো অঞ্ঞেপরিযাযো, মোঘসদ্দো তুচ্ছৰেৰচনোতি আহ ‘‘অঞ্ঞে পন তুচ্ছপুরিসা’’তি। ‘‘হসমানা ৰিযা’’তি ইমিনা <span class="bld">হসমানকং মঞ্ঞে</span>তি এত্থ মঞ্ঞেসদ্দো ৰিযত্থোতি দস্সেতি। <span class="bld">অসন্তমেৰা</span>তি অৰিজ্জমানংযেৰ। <span class="bld">একপলাসিক</span>ন্তি এত্থ পলাসসদ্দো পণ্ণৰাচকো। পটলং নাম পণ্ণং ৰিয হোতি, তস্মা ‘‘একপটল’’ন্তি ৰুত্তং। <span class="bld">অসীতিসকটৰাহে</span>তি এত্থ অসীতি পদং সকটপদেন সম্বন্ধং কত্বা অসীতিসকটেহি ৰহিতব্বেতি অত্থো দট্ঠব্বো। ‘‘দ্বে সকটভারা একো ৰাহো’’তি ইমিনা ৰাহানং চত্তালীসভাৰং দস্সেতি। <span class="bld">সত্তহত্থিকঞ্চ অনীক</span>ন্তি এত্থ অনীকস্স সরূপং দস্সেন্তো আহ ‘‘ছ হত্থিনিযো চা’’তিআদি। সত্তন্নং হত্থীনং সমূহো <span class="bld">সত্তহত্থিকং</span>। সত্তঅনীকত্তা একূনপঞ্ঞাসহত্থিনো হোন্তি। তেসু সত্ত হত্থিনো, দ্বাচত্তালীস <a name="M0.0336"></a> হত্থিনিযো হোন্তি। <span class="bld">দ্বিগুণা</span>তি এত্থ গুণসদ্দো পটলত্থোতি আহ ‘‘দ্বিপটলা’’তি। <span class="bld">গুণঙ্গুণূপাহনা</span>তি এত্থ দ্বিগুণতিগুণানং ৰিসুং গহিতত্তা পারিসেসতো গুণঙ্গুণভাৰং দস্সেন্তো আহ ‘‘চতুপটলতো পট্ঠায ৰুচ্চতী’’তি। <span class="bld">গুণঙ্গুণূপাহনা</span>তি পটলপটলা উপাহনা, বহুপটলা উপাহনাতি অত্থো। উকারেন সহ যোজেত্বা গকারো সজ্ঝাযিতব্বো চ লিখিতব্বো চ। ইদানি পোত্থকেসু পন উকারো ন দিস্সতি।</p>
<p class="subhead">১৪৯. সব্বনীলিকাদিপটিক্খেপকথা</p>
<p class="bodytext"><a name="para246"></a><span class="paranum">২৪৬</span>. <span class="bld">সব্বাৰ নীলিকা</span>তি সব্বাৰ উপাহনাযো নীলিকা, সব্বট্ঠানেসু নীলমেতাসন্তি <span class="bld">সব্বনীলিকা</span>তিপি কাতব্বো। <span class="bld">তত্থ চা</span>তি তেসু নীলিকাদীসু চ। উম্মারপুপ্ফস্স ৰণ্ণো ৰিয ৰণ্ণো এতিস্সাতি <span class="bld">উম্মারপুপ্ফৰণ্ণা</span>। এৰং সেসেসুপি। <span class="bld">অদ্দারিট্ঠকৰণ্ণা</span>তি এত্থ <span class="bld">অদ্দো</span>তি অল্লো। <span class="bld">অরিট্ঠো</span>তি ফেণিলরুক্খো ৰা কাকো ৰা, তস্মা অদ্দো অল্লো অরিট্ঠো ফেণিলরুক্খো, কাকো ৰাতি অদ্দারিট্ঠো, তদেৰ অদ্দারিট্ঠকো, অদ্দারিট্ঠকস্স ৰণ্ণো ৰিয ৰণ্ণো এতিস্সাতি অদ্দারিট্ঠকৰণ্ণা <a name="V2.0006"></a>। <span class="bld">এতাসূ</span>তি সব্বনীলিকাদীসু। <span class="bld">পুঞ্ছিত্বা</span>তি পরিমজ্জিত্বা। <span class="bld">অপ্পমত্তকেনাপী</span>তি <span class="bld">পি</span>সদ্দো সম্ভাৰনে। সব্বনীলাদিকে ভিন্নে কা নাম কথাতি অত্থো।</p>
<p class="bodytext">‘‘যাসং ৰদ্ধাযেৰ নীলা’’তি ইমিনা নীলকা ৰদ্ধিকা এতাসন্তি <span class="bld">নীলকৰদ্ধিকা</span>তি ছট্ঠীবাহিরত্থসমাসং দস্সেতি। <span class="bld">ৰদ্ধিকা</span>তি চ নদ্ধি। সা হি উপাহনতলতো ৰদ্ধযতীতি ৰদ্ধিকাতি চ উপাহনতলং বন্ধতি ইমাযাতি ৰদ্ধিকাতি চ ৰুচ্চতি। <span class="bld">সব্বত্থা</span>তি সব্বেসু পীতকৰদ্ধিকাদীসু। <span class="bld">এতাযোপী</span>তি নীলকৰদ্ধিকাদিকা উপাহনাযোপি। <span class="bld">তলে</span>তি উপাহনায তলে। ‘‘খল্লকং বন্ধিত্বা’’তি ইমিনা খল্লকেন বন্ধিতব্বাতি <span class="bld">খল্লকবদ্ধা</span>তি ৰচনত্থং দস্সেতি। <span class="bld">যোনকউপাহনা</span>তি যোনকজাতীনং মনুস্সানং উপাহনা। <span class="bld">পলিগুণ্ঠেত্বা</span>তি পরিসমন্ততো ৰেঠেত্বা। ‘‘উপরি…পে॰… জঙ্ঘ’’ন্তি ইমিনা পুটবদ্ধতো ৰিসেসং দস্সেতি। <span class="bld">তূলপিচুনা</span>তি তূলসঙ্খাতেন পিচুনা। ‘‘তিত্তিরপত্তসদিসা’’তি ইমিনা তিত্তিরস্স <a name="M0.0337"></a> পত্তং ৰিয <span class="bld">তিত্তিরপত্তিকা</span>তি ৰচনত্থং দস্সেতি। <span class="bld">তিত্তিরো</span>তি চ একো সকুণৰিসেসো। <span class="bld">কণ্ণিকট্ঠানে</span>তি দ্বিন্নং ৰদ্ধিকানং একতো সমাগমট্ঠানে। ‘‘মেণ্ড…পে॰… কতা’’তি ইমিনা মেণ্ডস্স ৰিসাণেন সদিসা ৰদ্ধিকা এতাসন্তি <span class="bld">মেণ্ডৰিসাণৰদ্ধিকা</span>তি ৰচনত্থং দস্সেতি। <span class="bld">তথেৰা</span>তি যথা মেণ্ডঅজসিঙ্গসণ্ঠানে ৰদ্ধে যোজেত্বা কতা, তথেৰাতি অত্থো। ‘‘ৰিচ্ছিকা…পে॰… কতা’’তি ইমিনা ৰিচ্ছিকায অল়ো <span class="bld">ৰিচ্ছিকাল়ো,</span> সো ৰিয ৰদ্ধিকা এতাসন্তি <span class="bld">ৰিচ্ছিকাল়িকা</span>তি ৰচনত্থং দস্সেতি। অল়সদ্দো ‘‘অল়চ্ছিন্নো’’তিআদীসু (মহাৰ॰ ১১৯) অঙ্গুট্ঠৰাচকো, ইধ পন নঙ্গুট্ঠৰাচকো, তস্মা ৰুত্তং ‘‘নঙ্গুট্ঠসণ্ঠানে’’তি। <span class="bld">তলেসূ</span>তি উপাহনায তলেসু। ‘‘মোর…পে॰… সিব্বিকা’’তি ইমিনা মোরপিঞ্ছেহি পরিসমন্ততো, পরিক্খিপিত্বা ৰা সিব্বিতা <span class="bld">মোরপিঞ্ছপরিসিব্বিতা</span>তি ৰচনত্থং দস্সেতি। <span class="bld">চিত্রা উপাহনাযো</span>তি এত্থ চিত্রসদ্দো ৰিচিত্রত্থোতি আহ ‘‘ৰিচিত্রা’’তি। <span class="bld">এতাসূ</span>তি খল্লকবদ্ধাদীসু। <span class="bld">ৰল়ঞ্জেতব্বা</span>তি পরিভুঞ্জিতব্বা। ৰল়জি পরিভোগেতি ধাতুপাঠো (সদ্দনীতিধাতুমালাযং ১৫ জকারন্তধাতু)। তালুজো ততিযো। <span class="bld">তেসু পনা</span>তি খল্লকাদীসু পন। <span class="bld">সতি</span> সন্তেসূতি যোজনা। সীহচম্মেন পরিক্খিপিতব্বাতি <span class="bld">সীহচম্মপরিক্খতা</span>তি ৰচনত্থং দস্সেন্তো আহ ‘‘পরিযন্তেসূ’’তিআদি। <span class="bld">পক্খিবিল়ালো</span>তি তুলিযো। সো হি পক্খযুত্তত্তা চ বিল়ালমুখসদিসমুখত্তা চ পক্খিবিল়ালোতি ৰুচ্চতি। ইমিনা <span class="bld">লুৰকচম্মপরিক্খতা</span>তি এত্থ লুৰকসদ্দো পক্খিবিল়ালপরিযাযোতি দস্সেতি। ‘‘উলূকচম্মপরিক্খতা’’তিপি পাঠো। <span class="bld">এতাসুপী</span>তি সীহচম্মপরিক্খতাদীসুপি। যা কাচি উপাহনাযোতি সম্বন্ধো।</p>
<p class="bodytext"><a name="para247"></a><span class="paranum">২৪৭</span>. <span class="bld">ওমুক্ক</span>ন্তি এত্থ অৰত্যূপসগ্গস্স ৰিযোগত্থং দস্সেন্তো আহ ‘‘পটিমুঞ্চিত্বা অপনীত’’ন্তি। পুরাণং গুণঙ্গুণূপাহনন্তি অত্থো।</p>
<p class="subhead">১৫১. অজ্ঝারামে উপাহনপটিক্খেপকথা</p>
<p class="bodytext"><a name="para248"></a><span class="paranum">২৪৮</span>. ‘‘যেন <a name="V2.0007"></a> সিপ্পেনা’’তিআদিনা অভি অধিকং জীৰন্তি অনেনাতি <span class="bld">অভিজীৰনং,</span> কিংতং? সিপ্পন্তি অত্থং দস্সেতি। <span class="bld">তস্সা</span>তি সিপ্পস্স <a name="M0.0338"></a>। <span class="bld">ইধা</span>তি ইমস্মিং সাসনে। যংসদ্দো ৰচনৰিপল্লাসোতি আহ ‘‘যে তুম্হে’’তি। <span class="bld">হী</span>তি সচ্চং। <span class="bld">যংনিপাতো</span>তি যংইতি নিপাতো যদিসদ্দস্স অত্থে পৰত্ততীতি যোজনা। <span class="bld">আচরিযা এৰা</span>তি এৰসদ্দেন আচরিযমত্তভাৰং পটিক্খিপতি। <span class="bld">হী</span>তি সচ্চং। <span class="bld">সো</span>তি অৰস্সিকো। <span class="bld">ত</span>ন্তি ছব্বস্সং। <span class="bld">নিস্সায ৰচ্ছতী</span>তি অৰস্সিকস্স চতুৰস্সকালে ছব্বস্সস্স দসৰস্সিকত্তা তং নিস্সায ৰসতি। উপজ্ঝাযমত্তং দস্সেন্তো আহ ‘‘উপজ্ঝাযস্সা’’তিআদি। <span class="bld">মহন্ততরা</span>তি অত্তনো ৰুড্ঢতরা। উপজ্ঝাযস্স মত্তং পমাণমেতেসন্তি <span class="bld">উপজ্ঝাযমত্তা</span>।</p>
<p class="bodytext"><a name="para249"></a><span class="paranum">২৪৯</span>. পাদতো নিক্খন্তেন খীলসদিসেন মংসেন পৰত্তো আবাধো <span class="bld">পাদখীলাবাধো</span>তি ৰচনত্থং দস্সেন্তো আহ ‘‘পাদতো’’তিআদি। পাদতো নিক্খন্তন্তি সম্বন্ধো।</p>
<p class="bodytext"><a name="para251"></a><span class="paranum">২৫১</span>. <span class="bld">তিণপাদুকা</span>তিআদীসু তিণেন কতা পাদুকা তিণপাদুকাতি ৰচনত্থাদিং দস্সেন্তো আহ ‘‘যেন কেনচি তিণেনা’’তিআদি। তং সুৰিঞ্ঞেয্যমেৰ। ‘‘ভূমিযং সুপ্পতিট্ঠিতাতি’’আদিনা ন সঙ্কমিতব্বাতি <span class="bld">অসঙ্কমনীযা</span>তি অত্থং দস্সেতি।</p>
<p class="bodytext"><a name="para252"></a><span class="paranum">২৫২</span>. <span class="bld">অঙ্গজাতেনেৰা</span>তি অত্তনো অঙ্গজাতেন এৰ। <span class="bld">অঙ্গজাত</span>ন্তি গাৰীনং অঙ্গজাতং। <span class="bld">ওগাহেত্বা</span>তি এত্থ ওত্যূপসগ্গো দল়্হত্থোতি আহ ‘‘দল়্হং গহেত্বা’’তি।</p>
<p class="subhead">১৫৩. যানাদিপটিক্খেপকথা</p>
<p class="bodytext"><a name="para253"></a><span class="paranum">২৫৩</span>. <span class="bld">ইত্থিযুত্তেনা</span>তি এত্থ রূল়ীৰসেন ধেনুপি ইত্থী নামাতি আহ ‘‘ধেনুযুত্তেনা’’তি। <span class="bld">পুরিসন্তরেনা</span>তি এত্থ পুরিসো এৰ অন্তরো অঞ্ঞো এত্থাতি <span class="bld">পুরিসন্তরং</span> যানং। পুরিসন্তরো নাম অত্থতো সারথীতি আহ ‘‘পুরিসসারথিনা’’তি, যানেনাতি যোজনা। <span class="bld">গঙ্গামহিযাযা</span>তি এত্থ গঙ্গা চ মহী চ গঙ্গামহী, তত্থ কীল়িকা গঙ্গামহিযাতি অত্থং দস্সেন্তো আহ ‘‘গঙ্গামহীকীল়িকাযা’’তি। তত্থ হি ইত্থিপুরিসা যানেহি উদককীল়ং কীল়ন্তি। <span class="bld">পুরিসযুত্তং</span> <a name="M0.0339"></a> <span class="bld">হত্থৰট্টক</span>ন্তি এত্থ ‘‘অনুজানামি ভিক্খৰে পুরিসযুত্তঞ্চ হত্থৰট্টকঞ্চা’’তি দস্সেন্তো আহ ‘‘এত্থা’’তিআদি। তত্থ <span class="bld">পুরিসযুত্ত</span>ন্তি পুরিসেন যুজ্জিতব্বন্তি পুরিসযুত্তং যানং। <span class="bld">হত্থৰট্টক</span>ন্তি হত্থেন <a name="V2.0008"></a> ৰট্টেতব্বন্তি হত্থৰট্টকং যানং। <span class="bld">যানুগ্ঘাতেনা</span>তি যানস্স উল্লঙ্ঘিত্বা গমনেন। হনধাতু হি গত্যত্থো। তমত্থং দস্সেন্তো আহ ‘‘যানং অভিরুহন্তস্সা’’তিআদি। ‘‘তপ্পচ্চযা’’তি ইমিনা যানুগ্ঘাতেনাতি এত্থ হেত্বত্থে করণৰচনন্তি দস্সেতি। <span class="bld">পীঠকসিৰিকন্তি</span> পীঠেন সহ কতং সিৰিকং। <span class="bld">পটপোটলিক</span>ন্তি পটমযং পোটলিকং।</p>
<p class="subhead">১৫৪. উচ্চাসযনমহাসযনপটিক্খেপকথা</p>
<p class="bodytext"><a name="para254"></a><span class="paranum">২৫৪</span>. উচ্চং আসযনং <span class="bld">উচ্চাসযনং</span>। মহন্তং আসযনং <span class="bld">মহাসযনং</span>। আসন্দিআদীসু এৰং ৰিনিচ্ছযো ৰেদিতব্বোতি যোজনা। <span class="bld">পমাণাতিক্কন্তাসন</span>ন্তি দীঘাসনং। তঞ্হি আগম্ম সদতি নিসীদতীতি এত্থ, আযতং ৰা সুট্ঠুং দদাতীতি <span class="bld">আসন্দী</span>তি ৰুচ্চতি। <span class="bld">ৰাল়রূপানী</span>তি সীহব্যগ্ঘাদিৰাল়রূপানি। পাদেসু ৰাল়রূপানি পরিচ্ছিন্দিত্বা অঙ্কীযতি লক্খীযতীতি <span class="bld">পল্লঙ্কো। গোনকো</span>তি গৰতি দীঘলোমেহি উগ্গচ্ছতি এত্থাতি গোনকো। <span class="bld">কোজৰো</span>তি কুযং ভূমিযং জৰতি গচ্ছতীতি কোজৰো। <span class="bld">তস্সা</span>তি গোনকস্স। লোমানি চতুরঙ্গুলাধিকানি হোন্তি কিরাতি যোজনা। <span class="bld">ৰানচিত্রউণ্ণামযত্থরণো</span>তি ৰানেন সিব্বনেন সঞ্জাতং চিত্ররূপমেত্থাতি ৰানচিত্রং, উণ্ণায নিব্বত্তো <span class="bld">উণ্ণামযো,</span> সোযেৰ অত্থরণো উণ্ণামযত্থরণো, ৰানচিত্রঞ্চ তং উণ্ণামযত্থরণো চেতি ৰানচিত্রউণ্ণামযত্থরণো। <span class="bld">সেতত্থরণো</span>তি সেতত্থিকেহি সেৰীযতীতি সোতো, সোযেৰ অত্থরণো সেতত্থরণো। ইমিনা অত্থেন পটতি সেতভাৰং গচ্ছতীতি <span class="bld">পটিকা</span>তি কাতব্বং। পটিকাসদ্দোযং অড্ঢেন্দুপাসাণেপি পৰত্ততি। <span class="bld">ঘনপুপ্ফকো</span>তি ঘনং কথিনং পুপ্ফমেত্থাতি ঘনপুপ্ফকো। ইমিনা ঘনপুপ্ফসঙ্খাতং পটলমেত্থ অত্থীতি <span class="bld">পটলিকা</span>তি দস্সেতি। <span class="bld">সো</span>তি অত্থরণো। <span class="bld">আমলকপটো</span>তি আমলকপুপ্ফং দস্সেত্বা কতো পটো। <span class="bld">তূলিকা</span>তি তূলং পূরেত্বা <a name="M0.0340"></a> কতা তূলিকা। <span class="bld">ৰিকতিকা</span>তি সীহব্যগ্ঘাদিরূপেহি (দী॰ নি॰ অট্ঠ॰ ১.১৫) ৰিচিত্তাকারেন করীযতীতি ৰিকতিকা। <span class="bld">দীঘনিকাযট্ঠকথাযং ‘‘উদ্দলোমী</span>তি উভতোদসং উণ্ণামযত্থরণং। <span class="bld">একন্তলোমী</span>তি একতোদসং উণ্ণামযত্থরণ’’ন্তি ৰুত্তং। ইধ পন <span class="bld">‘‘উদ্দলোমী</span>তি একতো উগ্গতলোমং উণ্ণামযত্থরণং, <span class="bld">একন্তলোমী</span>তি উভতো উগ্গতলোমং উণ্ণামযত্থরণ’’ন্তি ৰুত্তং। তস্মা দ্বে অট্ঠকথাযো অঞ্ঞমঞ্ঞং ৰিসদিসা হোন্তি। এত্থ দীঘনিকাযট্ঠকথানযেন ৰচনত্থং করিস্সামি। উট্ঠিতং দ্বীহি পক্খেহি, দ্বীসু ৰা দসাসঙ্খাতং লোমমেত্থাতি <span class="bld">উদ্দলোমী</span>। নিগ্গহিতাগমং কত্বা ‘‘উন্দলোমী’’তিপি পাঠো, অযমেৰত্থো। একস্মিং অন্তে দসাসঙ্খাতং লোমমেত্থাতি <span class="bld">একন্তলোমী</span>তি। <span class="bld">কোসেয্যকট্টিস্সময</span>ন্তি এত্থ <span class="bld">কোসেয্য</span>ন্তি কোসিযসুত্তং। <span class="bld">কট্টিস্স</span>ন্তি কট্টিস্সনামকং ৰাকং। ইমিনা কোসেয্যঞ্চ কট্টিস্সঞ্চ <span class="bld">কট্টিস্সানী</span>তি ৰিরূপেকসেসং কত্বা কট্টিস্সেহি <a name="V2.0009"></a> পকতং অত্থরণং কট্টিস্সন্তি অত্থং দস্সেতি। <span class="bld">সুদ্ধকোসেয্য</span>ন্তি রতনঅপরিসিব্বিতং সুদ্ধকোসেয্যং। ইমিনা সুদ্ধকট্টিস্সম্পি ৰট্টতীতি দস্সেতি।</p>
<p class="bodytext">সোল়স নাটকিত্থিযো ঠত্বা নচ্চং করোন্তি এত্থাতি <span class="bld">কুত্তক</span>ন্তি অত্থং দস্সেন্তো আহ ‘‘সোল়সন্ন’’ন্তিআদি। <span class="bld">অজিনচম্মেহী</span>তি অজিনমিগচম্মেহি, কতইতি সম্বন্ধো। <span class="bld">পৰেণী</span>তি দুপট্টতিপট্টাদীহি পরংপরৰসেন কতত্তা ‘‘পৰেণী’’তি ৰুচ্চতি। অজিনচম্মানি হি সুখুমতরানি, তস্মা দুপট্টতিপট্টাদীনি কত্বা পৰেণিৰসেন কতানি। তস্মা ৰুত্তং ‘‘অজিনপৰেণী’’তি। ‘‘কদলিমিগচম্মং নামা’’তি ইমিনা তস্স চম্মং কদলিমিগইতি গহেতব্বং উত্তরপদলোপৰসেন ৰা উপচারেন ৰাতি দস্সেতি। <span class="bld">পৰর</span>সদ্দো উত্তমত্থোতি আহ ‘‘উত্তমপচ্চত্থরণ’’ন্তি। <span class="bld">ত</span>ন্তি কদলিমিগপৰরপচ্চত্থরণং। <span class="bld">সউত্তরচ্ছদ</span>ন্তি এত্থ সকারো সহসদ্দকারিযোতি দস্সেন্তো আহ ‘‘সহ উত্তরচ্ছদেনা’’তি। ‘‘উপরী’’তি ইমিনা উত্তরসদ্দস্স সেট্ঠাদযো নিৰত্তেতি। ‘‘সদ্ধি’’ন্তি ইমিনা সহসদ্দস্স তুল্যত্থং নিৰত্তেতি। ‘‘সেত…পে॰… ন ৰট্টতী’’তি ইমিনা রত্তৰিতানং হেট্ঠা কপ্পিযপচ্চত্থরণে সতিপি ন ৰট্টতীতি দস্সেতি <a name="M0.0341"></a>। কস্মা? রত্তৰিতানস্স অকপ্পিযত্তা। <span class="bld">উভতোলোহিতকূপধান</span>ন্তি এত্থ উভসরূপং দস্সেতুং ৰুত্তং ‘‘সীসূপধানঞ্চ পাদূপধানঞ্চা’’তি। সীসো উপগন্ত্বা তিট্ঠতি এত্থাতি <span class="bld">উপধানং,</span> উপ ভুসং ৰা সুখং ধারেতীতি <span class="bld">উপধানং,</span> বিব্বোহনং। সচে পমাণযুত্তং, তং উপধানং ৰট্টতীতি যোজনা।</p>
<p class="subhead">১৫৫. সব্বচম্মপটিক্খেপাদিকথা</p>
<p class="bodytext"><a name="para255"></a><span class="paranum">২৫৫</span>. <span class="bld">দীপিপোতকো</span>তি দীপিপোতো ৰিযাতি দীপিপোতকো ৰচ্ছো। <span class="bld">ভিত্তিদণ্ডকাদীসূ</span>তি ভিত্তিসম্বন্ধেসু দণ্ডকাদীসু। আদিসদ্দেন ভিত্তিথম্ভাদযো সঙ্গণ্হাতি।</p>
<p class="bodytext"><a name="para256"></a><span class="paranum">২৫৬</span>. যো ন সক্কোতি অনুপাহনো গামং পৰিসিতুং, সো গিলানো নামাতি যোজনা।</p>
<p class="subhead">১৫৭. সোণকুটিকণ্ণৰত্থুকথা</p>
<p class="bodytext"><a name="para257"></a><span class="paranum">২৫৭</span>. <span class="bld">এতেনা</span>তি ‘‘কুররঘরে’’তি পাঠেন। <span class="bld">অস্সা</span>তি মহাকচ্চানস্স। <span class="bld">পপাতনামকে</span>তি যস্মা মহাতটো এত্থ অত্থি, তস্মা পপাতনামকো হোতি। <span class="bld">এতেনা</span>তি ‘‘পপাতকে পব্বতে’’তি পাঠেন। <span class="bld">অস্সা</span>তি মহাকচ্চানস্স। কোটিঅগ্ঘনকং পিল়ন্ধনং কণ্ণে এতস্সত্থীতি <span class="bld">কুটিকণ্ণো</span>তি ৰচনত্থং দস্সেন্তো আহ ‘‘কোটিঅগ্ঘনকং পনা’’তিআদি। পিল়ন্ধতি অনেনাতি <span class="bld">পিল়ন্ধনং,</span> অলঙ্কারো <a name="V2.0010"></a>। দন্তজো চতুত্থক্খরো। ‘‘পসাদজনক’’ন্তি ইমিনা পসাদং জনেতীতি <span class="bld">পাসাদিকো</span>তি ৰচনত্থং দস্সেতি। <span class="bld">পসাদনীয</span>ন্তি পসাদিতব্বং, পসাদিতুং অরহন্তি অত্থো। <span class="bld">অত্থৰচন</span>ন্তি অত্থো ৰুচ্চতি অনেনাতি অত্থৰচনং। পাল়িযং ইদানি পোত্থকেসু ‘‘পসাদনীয’’ন্তি পাঠো নত্থি। ‘‘পাসাদিক’’ন্তিপদস্স পুব্বে ‘‘দস্সনীয’’ন্তি পাঠোযেৰ অত্থি। <span class="bld">উত্তমদমথসমথ</span>ন্তিএত্থ দমথসদ্দস্স ঞাণত্থঞ্চ ইন্দ্রিযসংৰরত্থঞ্চ সমথসদ্দস্স সমাধত্থঞ্চ চিত্তূপসমত্থঞ্চ দস্সেন্তো আহ ‘‘উত্তমং দমথঞ্চা’’তিআদি। চসদ্দেন দ্বন্দৰাক্যং দস্সেতি। <span class="bld">ৰিসূকাযিকৰিপ্ফন্দিতান</span>ন্তি ৰিসূকায পটিপক্খায পৰত্তানং দিট্ঠিচিত্তসঙ্খাতানং ৰিৰিধচলনানং। ‘‘ৰীরিযিন্দ্রিয’’ন্তি ইমিনা <span class="bld">যতিন্দ্রিয</span>ন্তি এত্থ <span class="bld">যত</span>সদ্দো ৰীরিযৰাচকোতি <a name="M0.0342"></a> দস্সেতি। <span class="bld">নাগ</span>ন্তি এত্থ নত্থি আগু পাপমেতস্সাতি নাগোতি ৰচনত্থং দস্সেন্তো আহ ‘‘আগুৰিরহিত’’ন্তি কিং দিৰসতো পট্ঠাযাতি আহ ‘‘মম পব্বজ্জাদিৰসতো পট্ঠাযা’’তি। কণ্হা মত্তিকা উত্তরি এত্থাতি <span class="bld">কণ্হুত্তরা</span>তি অত্থং দস্সেন্তো আহ ‘‘কণ্হমত্তিকুত্তরা’’তি। ‘‘উপরী’’তি ইমিনা উত্তরসদ্দস্স অত্থং দস্সেতি। ‘‘গুন্নং খুরেহী’’তি ইমিনা গুন্নং খুরকণ্টকসদিসত্তা <span class="bld">গোকণ্টকা</span> নামাতি দস্সেতি। তে গোকণ্টকে রক্খিতুন্তি সম্বন্ধো। এৰং খরা ভূমি হোতীতি যোজনা। <span class="bld">এতেহী</span>তি এরগূআদীহি চতূহি তিণেহি। <span class="bld">ত</span>ন্তি এরগূতিণং। <span class="bld">তেনা</span>তি মোরগূতিণেন। জন্তুস্স ৰণ্ণোতি সম্বন্ধো। <span class="bld">সেনাসনং পঞ্ঞপেসী</span>তি এত্থ কিং নাম সেনাসনং পঞ্ঞপেসীতি আহ ‘‘ভিসিং ৰা কটসারকং ৰা পঞ্ঞপেসী’’তি। পঞ্ঞপেত্বা চ পন সোণস্স আরোচেসি। কিং আরোচেসীতি আহ ‘‘আৰুসো’’তিআদি। সত্থা ৰসিতুকামোতি সম্বন্ধো।</p>
<p class="bodytext"><a name="para258"></a><span class="paranum">২৫৮</span>. ‘‘তস্স সোণস্সা’’তি ইমিনা <span class="bld">পটিভাতু ত</span>ন্তি এত্থ ‘‘ত’’ন্তিপদং সাম্যত্থে উপযোগৰচনন্তি দস্সেতি। <span class="bld">ত</span>ন্তি তৰ। <span class="bld">অট্ঠকৰগ্গিকানী</span>তি অট্ঠপমাণো, অট্ঠসমূহো ৰা ৰগ্গো এতেসন্তি অট্ঠকৰগ্গিকানি। কামসুত্তাদীনি (সু॰ নি॰ ৭৭২ আদযো) সোল়স সুত্তানি। <span class="bld">যো</span>তি পুগ্গলো, সমন্নাগতোতি সম্বন্ধো। <span class="bld">অরিযোপী</span>তি পিসদ্দো ন কেৰলং সুচিসমন্নাগতোযেৰ পাপে ন রমতি, অথ খো অরিযোপীতি দস্সেতি। ‘‘পটিভাতু ত’’ন্তি পাঠতো যাৰ ‘‘সুচীতি ৰুত্ত’’ন্তি পাঠা কেসুচিযেৰ অট্ঠকথাপোত্থকেসু অত্থি। <span class="bld">অযং খ্বস্সা</span>তি এত্থ <span class="bld">অস্স</span>সদ্দো আখ্যাতোতি আহ ‘‘ভৰেয্যা’’তি। <span class="bld">পরিদস্সেসী</span>তি পঞ্চ ৰরানি পরিচ্ছিন্দিত্বা দস্সেসি। যং ৰচনং মে উপজ্ঝাযো জানাপেতি, তস্স ৰচনস্স অযং কালো ভৰেয্যাতি যোজনা।</p>
<p class="bodytext"><a name="para259"></a><span class="paranum">২৫৯</span>. <span class="bld">ৰিনযধরপঞ্চমেনা</span>তি এত্থ উপজ্ঝাযপঞ্চমেনাতি অত্থং পটিক্খিপন্তো আহ ‘‘অনুস্সাৰনাচরিযপঞ্চমেনা’’তি। <span class="bld">উপাহনকোসকো</span>তি উপাহনায পক্খিপনোকাসো কোসকো। এল়কচম্মঅজচম্মেসু অকপ্পিযং নাম নত্থি। মিগচম্মে পন কিঞ্চি ৰট্টতি, ন কিঞ্চি ৰট্টতি <a name="V2.0011"></a> <a name="M0.0343"></a>। তং ৰিভজিত্বা দস্সেন্তো আহ ‘‘মিগচম্মে’’তিআদি। <span class="bld">এতেসংযেৰা</span>তি এণিমিগাদীনং ছন্নমেৰ। <span class="bld">অঞ্ঞেসং পনা</span>তি ছহি মিগেহি অৰসেসানং পন। তেসং চম্মং ন ৰট্টতীতি সম্বন্ধো।</p>
<p class="bodytext">গাথাযং মক্কটো চ কাল়সীহো চ সরভো চ কদলিমিগো চ কেচি যে ৰাল়মিগা অত্থি, তে চাতি যোজনা। <span class="bld">তেস</span>ন্তি মক্কটাদীনং।</p>
<p class="bodytext"><span class="bld">তত্থা</span>তি গাথায, মক্কটাদীসু ৰা। ‘‘সীহব্যগ্ঘঅচ্ছতরচ্ছা’’তি ইমিনা ৰাল়মিগানং সরূপং দস্সেতি। এত্তকাযেৰ ৰাল়মিগাতি আহ ‘‘ন কেৰল’’ন্তিআদি। <span class="bld">এতেসংযেৰা</span>তি সীহব্যগ্ঘঅচ্ছতরচ্ছানমেৰ। ন চম্মং ন ৰট্টতীতি সম্বন্ধো। <span class="bld">যেস</span>ন্তি ছন্নং এণিমিগাদীনং। <span class="bld">তে</span>তি ছ এণিমিগাদিকে। <span class="bld">হি</span> সচ্চং সব্বেসং এতেসং ৰাল়মিগানং চম্মং ন ৰট্টতীতি যোজনা। <span class="bld">আহরিত্বা ৰা ন দিন্ন</span>ন্তি আহরিত্বা ৰা হত্থে ৰা পাদমূলে ৰা ঠপেত্বা ন দিন্নং। ‘‘গণনং ন উপেতী’’তি ইমিনা গণনং উপগচ্ছতীতি <span class="bld">গণনূপগ</span>ন্তি অত্থং দস্সেতি। <span class="bld">অধিট্ঠিতঞ্চা</span>তি অধিট্ঠিতং পন। <span class="bld">যদা</span>তি যস্মিং কালে। <span class="bld">ততো</span>তি কালতো।</p>
<p class="centered">ইতি চম্মক্খন্ধকৰণ্ণনায যোজনা সমত্তা।</p>
<p class="title">৬. ভেসজ্জক্খন্ধকং</p>
<p class="subhead">১৬০. পঞ্চভেসজ্জাদিকথা</p>
<p class="bodytext"><a name="para260"></a><span class="paranum">২৬০</span>. ভেসজ্জক্খন্ধকে সরদকালে উপ্পন্নো <span class="bld">সারদিকো</span>তি অত্থং দস্সেন্তো আহ ‘‘সরদকালে উপ্পন্নেনা’’তি। ‘‘পিত্তাবাধেনা’’তি ইমিনা আবাধস্স সরূপং দস্সেতি। পিত্তাবাধস্স কারণং ৰিত্থারেন্তো আহ ‘‘তস্মিং হী’’তিআদি। <span class="bld">তেনা</span>তি হেতুনা। <span class="bld">তেস</span>ন্তি ভিক্খূনং। <span class="bld">কোট্ঠব্ভন্তরগত</span>ন্তি কোট্ঠস্স অব্ভন্তরং গতং। অন্তস্স অন্তো পৰিসনং হোতীতি অধিপ্পাযো। <span class="bld">আহারত্থ</span>ন্তি আহারস্স কিচ্চং, আহারেন ৰা কত্তব্বং কিচ্চং।</p>
<p class="bodytext"><a name="para261"></a><span class="paranum">২৬১</span>. <span class="bld">নচ্ছাদেন্তী</span>তি তানি ভেসজ্জানি ভোজনানি নচ্ছাদেন্তি। কস্মা? ভোজনানং অজীরণত্তা <a name="V2.0012"></a>। ইতি ইমমত্থং দস্সেন্তো আহ ‘‘ন <a name="M0.0344"></a> জীরন্তী’’তি। নচ্ছাদত্তা ন ৰাতরোগং পটিপ্পস্সম্ভেতুং সক্কোন্তি। এত্থ চ ‘‘ন জীরন্তী’’তি ইমিনা নচ্ছাদনস্স কারণং দস্সেতি। ‘‘ন ৰাত…পে॰… সক্কোন্তী’’তি ইমিনা তস্সেৰ ফলং দস্সেতীতি দট্ঠব্বং। ‘‘সিনিদ্ধানী’’তি ইমিনা সিনিহন্তীতি <span class="bld">সেনেহিকানী</span>তি অত্থং দস্সেতি। <span class="bld">ভত্তচ্ছন্নকেনা</span>তি এত্থ ভত্তস্স অচ্ছন্নকং নাম ভত্তস্স অরোচিকং ভত্তস্স রুচিযা অনুপ্পাদকন্তি আহ ‘‘ভত্তারোচকেনা’’তি।</p>
<p class="bodytext"><a name="para262"></a><span class="paranum">২৬২</span>. <span class="bld">অচ্ছৰস</span>ন্তিআদীসু ৰিনিচ্ছযো ৰেদিতব্বোতি যোজনা। পাল়িযং ‘‘পটিগ্গহিতং নিপ্পক্কং সংসট্ঠ’’ন্তি পদানং কিরিযাৰিসেসনং কত্বা ‘‘পরিভুঞ্জিতু’’ন্তি পদেন সম্বন্ধিতব্বভাৰং দস্সেতুং ৰুত্তং ‘‘কালে পটিগ্গহিতন্তি আদীসূ’’তিআদি। <span class="bld">তেলপরিভোগেন পরিভুঞ্জিতু</span>ন্তি এত্থ কিত্তকং কালং তেলপরিভোগেন পরিভুঞ্জিতব্বন্তি আহ ‘‘সত্তাহকাল’’ন্তি।</p>
<p class="subhead">১৬১. মূলাদিভেসজ্জকথা</p>
<p class="bodytext"><a name="para263"></a><span class="paranum">২৬৩</span>. <span class="bld">মূলভেসজ্জাদিৰিনিচ্ছযোপী</span>তি পিসদ্দো অচ্ছৰসন্তিআদীসু ৰিনিচ্ছযং অপেক্খতি। <span class="bld">ইধা</span>তি ভেসজ্জক্খন্ধকে। <span class="bld">যং য</span>ন্তি ৰিনিচ্ছযং। <span class="bld">পিসনসিলা</span>তি পিসতি এত্থাতি <span class="bld">পিসনা,</span> সাযেৰ সিলাতি পিসনসিলা। ইমিনা অচলং হুত্বা নিসীদতীতি <span class="bld">নিসদো</span>তি অত্থং দস্সেতি। <span class="bld">পিসনপোতকো</span>তি পিসতি অনেনাতি পিসনো, সোযেৰ পোতকোতি পিসনপোতকো, ইমিনা নিসদতো পোতকোতি <span class="bld">নিসদপোতকো</span>তি অত্থং দস্সেতি। <span class="bld">হিঙ্গুজাতিযো</span>তি হিঙ্গুকুলানি।</p>
<p class="bodytext"><span class="bld">সামুদ্দ</span>ন্তি এত্থ সমুদ্দে সন্তিট্ঠতীতি সামুদ্দন্তি ৰচনত্থং দস্সেন্তো আহ ‘‘সমুদ্দতীরে’’তিআদি। ‘‘তীরে’’তি ইমিনা সমুদ্দেতি এত্থ সত্তমীৰিভত্তিযা সমীপত্থে পৰত্তভাৰং দস্সেতি। <span class="bld">পকতিলোণ</span>ন্তি সভাৰলোণং, ন দব্বসম্ভারেহি সদ্ধিং পচিতন্তি অত্থো। ‘‘পব্বতে উট্ঠহতী’’তি ইমিনা সিন্ধুনামকে পব্বতে উট্ঠহতীতি <span class="bld">সিন্ধৰ</span>ন্তি অত্থং দস্সেতি। উব্বিতো ভূমিতো ঈরতি উগ্গচ্ছতীতি <span class="bld">উব্বির</span>ন্তি ৰচনত্থং দস্সেন্তো <a name="M0.0345"></a> আহ ‘‘ভূমিতো অঙ্কুরং উট্ঠহতী’’তি। ইমিনা অট্ঠকথানযেন ওট্ঠজো ততিযক্খরোযেৰ যুজ্জতি, পোত্থকেসু পন চতুত্থক্খরোযেৰ দিস্সতি। ‘‘উব্ভিদ’’ন্তিপি পাঠো। <span class="bld">বিল</span>ন্তি কোট্ঠাসো। তস্মা দব্বসম্ভারেহি বিলেহি সদ্ধিং পচিতং বিলন্তি অত্থং দস্সেন্তো আহ ‘‘দব্বসম্ভারেহি সদ্ধিং পচিত’’ন্তি। অভিধানে পন (অভিধানে ৪৬১ গাথাযং) ‘‘বিলাল’’ন্তি পাঠো অত্থি। <span class="bld">ত</span>ন্তি বিলং।</p>
<p class="bodytext"><a name="para264"></a><span class="paranum">২৬৪</span>. অস্সাদীনং <a name="V2.0013"></a> কাযগন্ধো ৰিয কস্সচি কাযগন্ধো হোতীতি যোজনা। <span class="bld">তস্সাপী</span>তি ভিক্খুনোপি। পিসদ্দেন কণ্ডুৰাবাধভিক্খুআদযোপি সম্পিণ্ডেতি। ছকণসদ্দস্স অস্সাদীনং মলেপি পৰত্তনতো ৰুত্তং ‘‘গোময’’ন্তি। <span class="bld">পাকতিকচুণ্ণম্পী</span>তি অপক্করজনচুণ্ণম্পি। <span class="bld">এতম্পী</span>তি পাকতিকচুণ্ণম্পি।</p>
<p class="bodytext"><span class="bld">ত</span>ন্তি আমকমংসং, ন খাদীতি সম্বন্ধো। <span class="bld">ত</span>ন্তি আমকলোহিতং ৰা, ন পিৰীতি সম্বন্ধো। <span class="bld">অমনুস্সো</span>তি মনুস্সসদিসো ভূতো। <span class="bld">ত</span>ন্তি আমকমংসলোহিতং।</p>
<p class="bodytext"><a name="para265"></a><span class="paranum">২৬৫</span>. <span class="bld">‘‘অঞ্জন’’</span>ন্তি নামং সামঞ্ঞন্তি আহ ‘‘অঞ্জনন্তি সব্বসঙ্গাহকৰচনমেত’’ন্তি। <span class="bld">সব্বসঙ্গাহকৰচন</span>ন্তি সব্বেসং অঞ্জনানং সঙ্গাহকৰচনং। <span class="bld">এত</span>ন্তি ‘‘অঞ্জন’’ন্তি এতং ৰচনং। অঞ্জতি চক্খুং মক্খেতি অনেনাতি <span class="bld">অঞ্জনং,</span> অঞ্জতি চক্খুং ব্যত্তং করোতীতি ৰা <span class="bld">অঞ্জনং,</span> তালুজো ততিযক্খরো। <span class="bld">কপল্ল</span>ন্তি কপল্লে পৰত্তং। কপালঞ্হি দীপসিখায উপরি নিকুজ্জিত্বা তত্থ পৰত্তং মসি ‘‘কপল্ল’’ন্তি ৰুচ্চতি। তমত্থং দস্সেন্তো আহ ‘‘দীপসিখতো গহিতমসী’’তি। <span class="bld">অঞ্জনূপপিসনেহী</span>তি এত্থ অঞ্জনেহি সদ্ধিং উপনেতুং পিসিতব্বন্তি অঞ্জনূপপিসনন্তি ৰচনত্থং দস্সেন্তো আহ ‘‘অঞ্জনেন সদ্ধিং একতো পিসিতেহী’’তি। ‘‘একতো’’তি ইমিনা ‘‘সদ্ধি’’ন্তি পদস্সেৰ অত্থং দস্সেতি। <span class="bld">হী</span>তি সচ্চং। যংকিঞ্চি অঞ্জনূপপিসনং চুণ্ণং ন ন ৰট্টতীতি যোজনা। অথ ৰা ন ৰট্টতি ন হোতি, ৰট্টতিযেৰাতি যোজনা। ইমস্মিং নযে ‘‘ন ৰট্টতী’’তি আখ্যাতপদং কিরিযান্তরাপেক্খত্তা কত্তা হোতি। আখ্যাতেসুপি হি কত্তুত্তঞ্চ কম্মত্তঞ্চ লব্ভতি। <span class="bld">চন্দন</span>ন্তিআদীনি সুৰিঞ্ঞেয্যানেৰ।</p>
<p class="bodytext"><span class="bld">অট্ঠিময</span>ন্তি <a name="M0.0346"></a> পদস্স অতিব্যাপিতদোসং পটিক্খিপন্তো আহ ‘‘মনুস্সট্ঠিং ঠপেত্বা’’তি। <span class="bld">সলাকট্ঠানিয</span>ন্তি এত্থ সলাকা তিট্ঠন্তি এত্থাতি সলাকট্ঠানিযন্তি ৰচনত্থং দস্সেন্তো আহ ‘‘যত্থা’’তিআদি। তত্থ <span class="bld">যত্থা</span>তি যস্মিং সুসিরদণ্ডকাদিকে। <span class="bld">সলাক</span>ন্তি অঞ্জনিসলাকং। <span class="bld">ওদহন্তী</span>তি ঠপেন্তি। <span class="bld">অংসবদ্ধকো</span>তি অংসে বদ্ধতি অনেনাতি অংসবদ্ধকো। <span class="bld">যমকনত্থুকরণি</span>ন্তি নত্থু করীযতি ইমাযাতি নত্থুকরণী, যমকা নত্থুকরণী যমকনত্থুকরণী।</p>
<p class="bodytext"><a name="para267"></a><span class="paranum">২৬৭</span>. তং সব্বং তেলপাকন্তি সম্বন্ধো। ‘‘অতি ৰিয খিত্তমজ্জানী’’তি ইমিনা অতি ৰিয খিপীযন্তি পক্খিপীযন্তীতি অতিখিত্তানি, তানিযেৰ মজ্জানি অতিখিত্তমজ্জানীতি ৰচনত্থং দস্সেতি।</p>
<p class="bodytext"><span class="bld">পণ্ণসেদ</span>ন্তি <a name="V2.0014"></a> পণ্ণেহি সেদং। <span class="bld">অঙ্গারান</span>ন্তি অঙ্গারেহি। <span class="bld">তত্থা</span>তি তেসু পংসুৰালিকাদীসু। <span class="bld">ৰাতহরণপণ্ণানী</span>তি ৰাতস্স অপনযনানি উদ্দালাদীনি পণ্ণানি। <span class="bld">তত্থা</span>তি তেসু পণ্ণেসু। <span class="bld">নানাপণ্ণভঙ্গকুথিত</span>ন্তি নানাপণ্ণানিযেৰ ভঞ্জিতব্বট্ঠেন নানাপণ্ণভঙ্গং, তেন কুথিতং নানাপণ্ণভঙ্গকুথিতং। <span class="bld">উণ্হোদকস্সা</span>তি উণ্হোদকেন। <span class="bld">তত্থা</span>তি উদককোট্ঠকে।</p>
<p class="bodytext"><span class="bld">পব্বে পব্বে</span>তি ফল়ুম্হি ফল়ুম্হি। <span class="bld">যেনা</span>তি পজ্জেন। তং পজ্জং অভিসঙ্খরিতুন্তি যোজনা। ‘‘পাদানং সপ্পাযভেসজ্জ’’ন্তি ইমিনা পাদস্স হিতং পজ্জন্তি ৰচনত্থং দস্সেতি। <span class="bld">তিলকক্কেনা</span>তি এত্থ কক্কসদ্দস্স চুণ্ণৰাচকত্তা ‘‘পিট্ঠেহী’’তি ৰুত্তং। কবল়েন পক্খিপনং <span class="bld">কবল়িকং</span>। সত্তুপিণ্ডস্স ভত্তকবল়সদিসত্তা <span class="bld">সত্তুপিণ্ড</span>ন্তি ৰুত্তং। <span class="bld">আণি ৰিযা</span>তি খীলা ৰিয। <span class="bld">খারেনা</span>তি লোণসক্খরিকমযেন খারেন। ৰিকাসং রুন্ধতীতি <span class="bld">ৰিকাসিকং,</span> তেলরুন্ধনপিলোতিকং। <span class="bld">ৰণকম্ম</span>ন্তি ৰণস্স, ৰণে ৰা কম্মং।</p>
<p class="bodytext"><a name="para268"></a><span class="paranum">২৬৮</span>. সপ্পদট্ঠকালেযেৰ কিং সামং গহেত্বা পরিভুঞ্জিতব্বন্তি আহ ‘‘ন কেৰল’’ন্তিআদি। <span class="bld">ইদ</span>ন্তি মহাৰিকটং, পরিভুঞ্জীকব্বন্তি সম্বন্ধো <a name="M0.0347"></a>। <span class="bld">অঞ্ঞেসু পনা</span>তি সপ্পদট্ঠতো অঞ্ঞেসু পন। সচে ভূমিপত্তো গূথো হোতি, পটিগ্গহেতব্বোতি যোজনা।</p>
<p class="bodytext"><a name="para269"></a><span class="paranum">২৬৯</span>. <span class="bld">ৰসীকরণপানকসমুট্ঠিতরোগো</span>তি কন্তিভাৰসঙ্খাতং ৰসং করোতি অনেনাতি ৰসীকরণং, ভেসজ্জং, পিৰতে পানং, তংযেৰ পানকং, ৰসীকরণস্স পানকং ৰসীকরণপানকং, তেন সমুট্ঠিতো রোগো ৰসীকরণপানকসমুট্ঠিতরোগো। ইমিনা <span class="bld">ঘরদিন্নকাবাধো</span>তি এত্থ ঘরণিযা দিন্নেন ৰসীকরণপানকেন সমুট্ঠিতো আবাধো ঘরদিন্নকাবাধোতি ৰচনত্থং দস্সেতি। সীতায আলোল়েতব্বন্তি <span class="bld">সীতালোল়ং,</span> উদকং। সীতাসদ্দো নঙ্গললেখাসঙ্খাতং ফালপদ্ধতিং মুখ্যতো ৰদতি, ফালপদ্ধতিকরে ফালে লগ্গমত্তিকং উপচারতো ৰদতি। তেন ৰুত্তং ‘‘সীতায আলোল়েতব্ব’’ন্তি। অট্ঠকথাযম্পি তমত্থং দস্সেন্তো আহ ‘‘নঙ্গলেনা’’তিআদি।</p>
<p class="bodytext"><span class="bld">ৰিপক্কগহণিকো</span>তি ৰিসেসেন পাচাপনগহণিকো। <span class="bld">মুত্তহরীতক</span>ন্তি এত্থ ‘‘মুত্ত’’ন্তি সামঞ্ঞতো ৰুত্তেপি গোমুত্তমেৰ গহেতব্বন্তি দস্সেন্তো আহ ‘‘গোমুত্তপরিভাৰিতং হরীতক’’ন্তি। ইমিনা মুত্তেন পরিভাৰিতং হরীতকং মুত্তহরীতকন্তি ৰচনত্থং দস্সেতি। <span class="bld">তণ্ডুলকসটো</span>তি তণ্ডুলধোৰনোদককসটো ধোতসিনিদ্ধো, <span class="bld">সোৰ</span> মুগ্গপচিতপানীযোতি যোজনা। ‘‘মংসরসেনা’’তি ইমিনা মংসরসো মংসেন পটিচ্ছাদেতব্বন্তি <span class="bld">পটিচ্ছাদনীয</span>ন্তি ৰুচ্চতীতি দস্সেতি।</p>
<p class="subhead">১৬৩. গুল়াদিঅনুজাননকথা</p>
<p class="bodytext"><a name="para272"></a><span class="paranum">২৭২</span>. <span class="bld">হী</span>তি <a name="V2.0015"></a> সচ্চং। <span class="bld">পক্কত্তা</span>তি মুগ্গানং পক্কভাৰতো। <span class="bld">তে</span>তি মুগ্গা।</p>
<p class="bodytext"><a name="para274"></a><span class="paranum">২৭৪</span>. <span class="bld">অকপ্পিযকুটিয</span>ন্তি অকপ্পিযকুটিযা অন্তো। <span class="bld">অস্সা</span>তি ভিক্খুনো ন ৰট্টতীতি সম্বন্ধো। <span class="bld">তম্পী</span>তি উণ্হযাগুম্পি। পিসদ্দেন পগেৰ আমিসং পচিতুন্তি দস্সেতি। <span class="bld">উত্তণ্ডুলভত্ত</span>ন্তি পক্কতণ্ডুলতো ৰিযোগোতি উত্তণ্ডুলো, উকারো হি ৰিযোগত্থৰাচকো, অপক্কতণ্ডুলোতি অত্থো। উত্তণ্ডুলমযং ভত্তন্তি উত্তণ্ডুলভত্তং। সকিং কুথিতেসু খীরতক্কাদীসু অগ্গিং দাতুং ৰট্টতীতি যোজনা। বিল়ালাদীনং <a name="M0.0348"></a> সত্তানং সমূহো রূল়্হীৰসেন <span class="bld">উক্কপিণ্ডকো</span>তি ৰুচ্চতীতি আহ ‘‘বিল়ালমূসিকগোধামঙ্গুসা’’তি। ৰিঘাসাদভাৰেন নিহতমানত্তা কাযৰাচং দমেতীতি <span class="bld">দমকো</span> ৰিঘাসাদোতি আহ ‘‘ৰিঘাসাদা’’তি।</p>
<p class="bodytext"><a name="para276"></a><span class="paranum">২৭৬</span>. <span class="bld">ততো নীহট</span>ন্তি এত্থ তসদ্দস্স ৰিসযং দস্সেন্তো আহ ‘‘যত্থা’’তিআদি। <span class="bld">যত্থা</span>তি যস্মিং ঠানে। <span class="bld">নীহট</span>ন্তি নীহরিত্বা হরিতং।</p>
<p class="bodytext"><a name="para278"></a><span class="paranum">২৭৮</span>. <span class="bld">ৰনট্ঠং পোক্খরট্ঠ</span>ন্তি এত্থ ৰনে তিট্ঠতীতি <span class="bld">ৰনট্ঠো,</span> পোক্খরে তিট্ঠতীতি <span class="bld">পোক্খরট্ঠো</span>তি ৰচনত্থং দস্সেন্তো আহ ‘‘ৰনে চেৰা’’তিআদি। ‘‘পদুমিনিগচ্ছে’’তি ইমিনা পোক্খরসদ্দো পদুমৰাচকোতি দস্সেতি। যস্স বীজং অঙ্কুরং ন জনেতি, তং ফলং <span class="bld">অবীজং</span> নামাতি যোজনা।</p>
<p class="subhead">১৬৭. সত্থকম্মপটিক্খেপকথা</p>
<p class="bodytext"><a name="para279"></a><span class="paranum">২৭৯</span>. দুক্খেন রুপতীতি <span class="bld">দুরোপযো</span>তি দস্সেন্তো আহ ‘‘দুক্খেন রুহতী’’তি। <span class="bld">সত্থকম্মং ৰা ৰত্থিকম্মং ৰা</span>তি এত্থ সত্থেন কাতব্বং কম্মং <span class="bld">সত্থকম্মং,</span> ৰত্থিপীল়নং কাতব্বং কম্মং <span class="bld">ৰত্থিকম্ম</span>ন্তি ৰচনত্থং দস্সেন্তো আহ ‘‘যথা পটিচ্ছন্নে’’তিআদি। ‘‘সূচিযা ৰা’’তিআদিনা সত্থকম্মন্তি এত্থ ‘‘সত্থ’’ন্তি পদং উপলক্খণমত্তন্তি দস্সেতি। ‘‘সত্থেন ৰা’’তি পদং ‘‘ছিন্দনং ৰা ফালনং ৰা’’তিপদেহি যোজেতব্বং। ‘‘সূচিযা ৰা কণ্টকেন ৰা সত্তিকায ৰা’’তিপদানি ‘‘ৰিজ্ঝনং ৰা’’তি পদেন যোজেতব্বানি। ‘‘পাসাণসক্খলিকায ৰা নখেন ৰা’’তি পদানি ‘‘লেখনং ৰা’’তি পদেন যোজেতব্বানি। <span class="bld">এত</span>ন্তি সত্থেন ছিন্দনাদিকম্মং। <span class="bld">এত্থ চা</span>তি সত্থকম্মৰত্থিকম্মেসু। <span class="bld">তত্থ পনা</span>তি সম্বাধে পন। <span class="bld">তেনা</span>তি খারাদিনা। ৰচ্চমগ্গে যায ভেসজ্জমক্খিতাদানৰট্টিযা <a name="V2.0016"></a> খারকম্মং ৰা করোন্তি, যায ৰেল়ুনাল়িকায তেলং ৰা পৰেসেন্তি, সা ভেসজ্জমক্খিতাদানৰট্টি ৰা সা ৰেল়ুনাল়িকা ৰা ৰট্টতিযেৰাতি যোজনা।</p>
<p class="bodytext"><a name="para280"></a><span class="paranum">২৮০</span>. <span class="bld">তং</span> <a name="M0.0349"></a> <span class="bld">দিৰস</span>ন্তি তস্মিং দিৰসে। কিঞ্চি সত্থন্তি যোজনা। <span class="bld">ইমাযা</span>তি সুপ্পিযায অঞ্ঞং কিঞ্চি অদেয্যং কিম্পি ভৰিস্সতীতি যোজনা। <span class="bld">যত্র নামা</span>তি এত্থ ত্রপচ্চযো কারণত্থে হোতীতি আহ ‘‘যস্মা নামা’’তি। ‘‘ৰীমংসী’’তি ইমিনা <span class="bld">পটিৰেক্খী</span>তি এত্থ পটিঅৰপুব্বো ইক্খধাতু ৰীমংসনত্থোতি দস্সেতি। <span class="bld">অসুকমংস</span>ন্তি অসুকং মংসং, অসুকস্স ৰা সত্তস্স মংসং।</p>
<p class="subhead">১৬৯. হত্থিমংসাদিপটিক্খেপকথা</p>
<p class="bodytext"><a name="para281"></a><span class="paranum">২৮১</span>. অরঞ্ঞকোকা নামাতি সসবিল়ালাদযো সত্তে খাদনত্থায কুকতি আদদাতীতি <span class="bld">কোকো</span> অরঞ্ঞে জাতো কোকো <span class="bld">অরঞ্ঞকোকো, সুনখসদিসা</span>তি গামসুনখেন সদিসা। <span class="bld">তেস</span>ন্তি অরঞ্ঞকোকানং। <span class="bld">যো পনা</span>তি সুনখো পন, উপ্পন্নোতি সম্বন্ধো। <span class="bld">গামসুনখিযা</span>তি সাম্যত্থে সামিৰচনং। <span class="bld">কোকেনা</span>তি সহাদিযোগে করণৰচনং। তানি পদানি ‘‘সংযোগেনা’’তি পদেন যোজেতব্বানি। <span class="bld">তস্সা</span>তি সুনখস্স।</p>
<p class="bodytext"><span class="bld">এত্থা</span>তি মনুস্সমংসাদীসু। <span class="bld">সজাতিকতাযা</span>তি সমানজাতিকভাৰতো। <span class="bld">অনুপদ্দৰত্থাযা</span>তি অনুপদ্দৰত্থং, পটিক্খিত্তানীতি সম্বন্ধো। <span class="bld">আপত্তী</span>তি মনুস্সমংসে থুল্লচ্চযেন, সেসে দুক্কটেন আপত্তি। <span class="bld">উদ্দিস্স কতং পনা</span>তি ভিক্খুং উদ্দিস্স কতমংসং পন।</p>
<p class="subhead">১৭০. যাগুমধুগোল়কাদিকথা</p>
<p class="bodytext"><a name="para282"></a><span class="paranum">২৮২</span>. <span class="bld">এককো</span>তি এত্থ একতো অসহাযত্থে কপচ্চযোতি আহ ‘‘নত্থি মে দুতিযো’’তি। <span class="bld">সো</span>তি ব্রাহ্মণো। <span class="bld">ৰযং কত্বা</span>তি পরিব্বযং কত্বা, পটিযাদাপেসি কিরাতি যোজনা। <span class="bld">অনুমোদনগাথাযা</span>তি অনুমোদনপকাসকায গাথায। ‘‘পত্থযতং ইচ্ছত’’ন্তি পদানং অলমত্থপযোগে সম্পদানত্তা ৰুত্তং ‘‘অলমেৰ দাতুন্তি ইমিনা সম্বন্ধো’’তি। <span class="bld">সোযেৰ গহেতব্বো</span>তি ‘‘দাতু’’ন্তিভাৰস্স কত্তুভাৰেন সো এৰ পাঠো গহেতব্বোতি অত্থো।</p>
<p class="bodytext"><a name="para283"></a><span class="paranum">২৮৩</span>. যা <a name="M0.0350"></a> যাগু পৰারণং জনেতি, সা যাগু <span class="bld">ভোজ্জযাগু</span> নামাতি যোজনা। <span class="bld">য</span>ন্তি কালং। ‘‘আদিং কত্বা’’তি ইমিনা <span class="bld">যদগ্গেনা</span>তি এত্থ অগ্গসদ্দো আদ্যত্থো কিরিযাৰিসেসনত্থে করণৰচনন্তি <a name="V2.0017"></a> দস্সেতি। ‘‘সগ্গনিব্বত্তকপুঞ্ঞ’’ন্তি ইমিনা <span class="bld">সগ্গা</span>তি এত্থ ফলূপচারং দস্সেতি। <span class="bld">সো</span>তি গুল়ো।</p>
<p class="bodytext"><a name="para284"></a><span class="paranum">২৮৪</span>. <span class="bld">তথারূপেনা</span>তি তথাসভাৰেন। গুল়স্স অনুরূপসভাৰেনাতি অত্থো।</p>
<p class="subhead">১৭৩. পাটলিগামৰত্থুকথা</p>
<p class="bodytext"><a name="para285"></a><span class="paranum">২৮৫</span>. যথা সব্বং সন্থতং হোতি, এৰং তথা সব্বসন্থরিসন্থতন্তি যোজনা।</p>
<p class="bodytext"><a name="para286"></a><span class="paranum">২৮৬</span>. <span class="bld">সুনিধো চ ৰস্সকারো চা</span>তি এত্থ চকারেহি দ্বন্দৰাক্যং দস্সেতি। <span class="bld">আযমুখপচ্ছিন্দনত্থ</span>ন্তি সুঙ্কমুখস্স পচ্ছেদনত্থং। ‘‘ঘরৰত্থূনী’’তি ইমিনা ৰত্থুসদ্দস্স কারণদব্বত্থে পটিক্খিপিত্বা ভূভেদত্থং দীপেতি। তা দেৰতা নামেন্তি কিরাতি যোজনা। <span class="bld">যথানুরূপ</span>ন্তি যং যং ভোগবলানুরূপং। <span class="bld">লোকে</span>তি সত্তলোকে। <span class="bld">সদ্দো</span>তি কিত্তিঘোসো। <span class="bld">তেনেৰা</span>তি তেন সদ্দস্স অব্ভুগ্গতহেতুনা এৰ। ‘‘ওসরণট্ঠানং নামা’’তি ইমিনা <span class="bld">অরিযং আযতন</span>ন্তি এত্থ আযতনসদ্দো সমোসরণট্ঠানত্থোতি দস্সেতি। যত্তকং কযৰিক্কযট্ঠানং নামাতি সম্বন্ধো। ‘‘ৰাণিজানং…পে॰… কযৰিক্কযট্ঠানং নামা’’তি ইমিনা ৰণিজা পতন্তি সন্নিপতন্তি এত্থাতি <span class="bld">ৰণিপ্পতো</span>তি ৰচনত্থং দস্সেতি। ‘‘ৰণিজপতো’’তি ৰত্তব্বে জকারলোপোতি দট্ঠব্বো। পাল়িযং ‘‘তেস’’ন্তি পাঠসেসস্স অজ্ঝাহরিতব্বভাৰং দস্সেতুং ৰুত্তং ‘‘তেসং অরিযাযতনৰাণিজপতান’’ন্তি। <span class="bld">তেস</span>ন্তি চ সাম্যত্থে সামিৰচনং, নিদ্ধারণত্থে ৰা ৰিভত্তঅপাদানত্থে ৰা। <span class="bld">ইদ</span>ন্তি পুরং <a name="M0.0351"></a>। <span class="bld">পুটভেদন</span>ন্তি এত্থ পুটং ভিন্দন্তি এত্থাতি <span class="bld">পুটভেদন</span>ন্তি ৰচনত্থং দস্সেন্তো আহ ‘‘ভণ্ডিকভেদনট্ঠান’’ন্তি। ‘‘সমুচ্চযত্থো ৰাসদ্দো’’তি ৰুত্তৰচনং ৰিত্থারেন্তো আহ ‘‘তত্র হী’’তিআদি। তত্থ <span class="bld">তত্রা</span>তি পাটলিপুত্তে, তীসু ৰা অগ্গিউদকমিথুভেদেসু। ‘‘অঞ্ঞমঞ্ঞভেদা’’তি ইমিনা <span class="bld">মিথুভেদা</span>তি এত্থ মিথুসদ্দস্স অঞ্ঞমঞ্ঞৰেৰচনভাৰং দস্সেতি। উল়ুম্পকুল্লসদ্দানং অত্থে সমানেপি করণৰিসেসং দস্সেন্তো আহ ‘‘উল়ুম্প’’ন্তিআদি। উল়ু ৰুচ্চতি উদকং, ততো পাতি রক্খতীতি <span class="bld">উল়ুম্পো</span>। কং ৰুচ্চতি উদকং, তস্মিং উলতি গচ্ছতীতি <span class="bld">কুল্লো</span>।</p>
<p class="bodytext"><span class="bld">অণ্ণৰ</span>ন্তি এত্থ অণ্ণৰো নাম কিং সমুদ্দস্স নামন্তি আহ ‘‘অণ্ণৰ’’ন্তিআদি। ‘‘অণ্ণৰ’’ন্তি এতং নামং উদকট্ঠানস্স অধিৰচনন্তি যোজনা। অণ্ণো ৰুচ্চতি উদকং, তং এতস্মিং <a name="V2.0018"></a> অত্থীতি <span class="bld">অণ্ণৰো</span>। সরসদ্দস্স অকারাদিম্হি চ কণ্ডে চ পৰত্তনতো ৰুত্তং ‘‘সরন্তি ইধ নদী অধিপ্পেতা’’তি। <span class="bld">ইধা</span>তি ইমিস্সং গাথাযং। <span class="bld">ইদ</span>ন্তি অত্থজাতং।</p>
<p class="bodytext"><span class="bld">যে</span>তি অরিযা। <span class="bld">তে</span>তি অরিযা, তরন্তীতি সম্বন্ধো। <span class="bld">ৰিসজ্জপল্ললানী</span>তি এত্থ ৰিসজ্জসদ্দো ত্বাপচ্চযন্তো, পল্ললসদ্দো নিন্নট্ঠানৰাচকোতি আহ ‘‘ৰিসজ্জ…পে॰… নিন্নট্ঠানানী’’তি। অযং পন জনো কুল্লং বন্ধতীতি যোজনা। তিণ্ণা মেধাৰিনো জনা ইতি ৰুত্তং হোতীতি যোজনা।</p>
<p class="bodytext"><a name="para287"></a><span class="paranum">২৮৭</span>. <span class="bld">অননুবোধা</span>তি এত্থ কারণত্থে নিস্সক্কৰচনন্তি আহ ‘‘অবুজ্ঝনেনা’’তি। <span class="bld">সন্ধাৰিতং সংসরিত</span>ন্তি এত্থ তপচ্চযস্স কম্মত্থং সন্ধায ৰুত্তং ‘‘মযা চ তুম্হেহি চা’’তি। ইমিনা কত্তুত্থে সামিৰচনন্তি দস্সেতি। ‘‘অথ ৰা’’তিআদিনা তপচ্চযস্স ভাৰত্থং দস্সেতি। <span class="bld">সংসিত</span>ন্তি এত্থ সরধাতুযা রকারো লোপোতি আহ ‘‘সংসরিত’’ন্তি। ‘‘তণ্হারজ্জূ’’তি ইমিনা ভৰতো ভৰং নেতীতি <span class="bld">ভৰনেত্তী</span>তি ৰচনত্থেন তণ্হারজ্জু ভৰনেত্তি নামাতি দস্সেতি।</p>
<p class="bodytext"><a name="para289"></a><span class="paranum">২৮৯</span>. ৰণ্ণৰত্থালঙ্কারানি <a name="M0.0352"></a> সামঞ্ঞৰসেন ‘‘নীলা’’তি ৰুত্তানীতি আহ ‘‘নীলাতি ইদং সব্বসঙ্গাহক’’ন্তি। <span class="bld">তত্থা</span>তি ‘‘নীলা’’তিআদিপাঠে। <span class="bld">তেস</span>ন্তি লিচ্ছৰীনং। পকতিৰণ্ণা নীলা ন হোন্তীতি যোজনা। <span class="bld">এত</span>ন্তি ‘‘নীলা’’তিআদিৰচনং। <span class="bld">পটিৰত্তেসী</span>তি এত্থ ৰতুধাতু উপসগ্গৰসেন ৰা অত্থাতিসযৰসেন ৰা পহরণত্থোতি আহ ‘‘পহারেসী’’তি। ‘‘সজনপদ’’ন্তি ইমিনা <span class="bld">সাহার</span>ন্তি এত্থ আহারসদ্দো জনপদত্থোতি দস্সেতি। জনপদো হি যস্মা নগরস্স পরিৰারভাৰেন আহরিতব্বো, ইমস্মা চ রাজপুরিসা বলিং আহরন্তি, তস্মা আহারোতি ৰুত্তো। সজনপদং ৰেসালিং দজ্জেয্যাথাতি যোজনা। <span class="bld">অঙ্গুলিং ফোটেসু</span>ন্তি এত্থ ফুটধাতু সঞ্চলনত্থোতি আহ ‘‘অঙ্গুলিং চালেসু’’ন্তি। <span class="bld">ইত্থিকাযা</span>তি ইত্থীযেৰ পুরিসতো খুদ্দকট্ঠেন ইত্থিকা, তায।</p>
<p class="subhead">১৭৮. সীহসেনাপতিৰত্থুকথা</p>
<p class="bodytext"><a name="para290"></a><span class="paranum">২৯০</span>. <span class="bld">ধম্মস্স চ অনুধম্ম</span>ন্তি এত্থ ধম্মসদ্দো কারণত্থোতি আহ ‘‘কারণস্স অনুকারণ’’ন্তি। ‘‘পরেহী’’তি পদং ‘‘ৰুত্ত’’ইতি পদে কত্তা। ‘‘ৰুত্তকারণেনা’’তিপদং ‘‘সকারণো’’তিপদে করণং। কোচি অপ্পমত্তকোপি তুম্হাকং ৰাদোতি যোজনা। ‘‘ৰিঞ্ঞূহী’’তি পদং ‘‘গরহিতব্ব’’ইতি পদে কত্তা। ‘‘গরহিতব্বকারণ’’ন্তি পদং ‘‘ন আগচ্ছতী’’তি পদে কম্মং <a name="V2.0019"></a>। <span class="bld">অনব্ভক্খাতুকামা</span>তি এত্থ অভিত্যূপসগ্গো অভিভৰনত্থো আপুব্বো খাধাতু পকথনত্থোতি আহ ‘‘অভিভৰিত্বা ন আচিক্খিতুকামা’’তি।</p>
<p class="bodytext"><a name="para293"></a><span class="paranum">২৯৩</span>. <span class="bld">অনুৰিচ্চকার</span>ন্তি এত্থ অনুৰিচ্চসদ্দো ৰিচধাতু ত্বাপচ্চযন্তোতি আহ ‘‘অনুৰিচিত্বা’’তি। ‘‘চিন্তেত্বা’’তি ইমিনা ৰিচধাতুযা ঞাণত্থং দস্সেতি। ‘‘কাতব্ব’’ন্তি ইমিনা কাতব্বন্তি <span class="bld">কার</span>ন্তি ৰচনত্থং দস্সেতি। <span class="bld">পটাক</span>ন্তি ধজপটাকং। ‘‘আহিণ্ডেয্যু’’ন্তি ইমিনা <span class="bld">পরিযাযেয্যু</span>ন্তি এত্থ পরিপুব্বআপুব্ব যাধাতুযা গত্যত্থং দস্সেতি। পাল়িযং ‘‘পরিহরেয্যু’’ন্তিপি পাঠো। <span class="bld">আহিণ্ডেয্যু</span>ন্তি আহিণ্ডন্তি। মুদ্ধজো ততিযক্খরো <a name="M0.0353"></a>। <span class="bld">ওপানভূত</span>ন্তি এত্থ ওপানো ৰিয ভূতো ওপানভূতোতি অত্থং দস্সেন্তো আহ ‘‘পটিযত্তউদপানো ৰিয ঠিত’’ন্তি। ‘‘উদপানো’’তি ইমিনা ওপানসদ্দো উদপানত্থোতি দস্সেতি। উদপানো হি সব্বে জনা ওসরিত্বা পিৰন্তি এত্থাতি <span class="bld">ওপানো</span>তি ৰুচ্চতি। <span class="bld">ইমেস</span>ন্তি নিগণ্ঠানং। <span class="bld">হী</span>তি সচ্চং, যস্মা ৰা। সম্পত্তানং দানং দাতব্বমেৰ, তস্মা মা উপচ্ছিন্দিত্থাতি যোজনা। <span class="bld">উদ্দিস্সা</span>তি ত্বাপচ্চযন্তসদ্দো ‘‘কত’’ন্তি উত্তরপদেন সমাসোতি আহ ‘‘উদ্দিসিত্বা কত’’ন্তি। এসেৰ নযো <span class="bld">‘‘পটিচ্চকম্ম’’</span>ন্তি এত্থাপি।</p>
<p class="bodytext"><a name="para294"></a><span class="paranum">২৯৪</span>. পটিচ্চকম্মন্তি এতং নামং নিমিত্তকম্মস্স অধিৰচনন্তি যোজনা। <span class="bld">যো</span>তি যো কোচি জনো। ৰধকস্স পাণঘাতকম্মং হোতি ৰিয, তস্সাপি হোতীতি যোজনা। <span class="bld">ন জীরন্তী</span>তি এত্থ জরধাতু গত্যত্থোতি আহ ‘‘ন গচ্ছন্তী’’তি।</p>
<p class="subhead">১৭৯. কপ্পিযভূমিঅনুজাননকথা</p>
<p class="bodytext"><a name="para295"></a><span class="paranum">২৯৫</span>. <span class="bld">বহারামকোট্ঠকে</span>তি এত্থ সমীপত্থে ভুম্মৰচনন্তি আহ ‘‘বহারামকোট্ঠকসমীপেতি আরামকোট্ঠকস্স বহি সমীপেতি অত্থো’’তি। <span class="bld">অচ্ছন্তী</span>তি ৰসন্তি। <span class="bld">এত</span>ন্তি ‘‘পচ্চন্তিম’’ন্তি এতং ৰচনং। <span class="bld">ধুরৰিহারোপী</span>তি পধানৰিহারোপি। <span class="bld">তত্থ তত্থা</span>তি তস্মিং তস্মিং ঠানে। <span class="bld">অনুপগেযেৰা</span>তি পাতোযেৰ। <span class="bld">ওরৰসদ্দ</span>ন্তি উচ্চরৰসঙ্খাতং সদ্দং। <span class="bld">কপিলসুত্তপরিযোসানে</span>তি সুত্তনিপাতে (সু॰ নি॰ অট্ঠ॰ ২.কপিলসুত্তৰণ্ণনা) সঙ্গহিতস্স কপিলসুত্তস্স পরিযোসানে। পঞ্চসতানং কেৰট্টপুরিসানন্তি সম্বন্ধো।</p>
<p class="bodytext"><span class="bld">উস্সাৰনন্তিকাদীসু</span> এৰং ৰিনিচ্ছযো ৰেদিতব্বোতি যোজনা। যো ৰিহারো করিযতীতি সম্বন্ধো। ভূমিযা গতি ৰিয গতি এতেসন্তি <span class="bld">ভূমিগতিকা</span>। পতিট্ঠাপেন্তেহি বহূহি ভিক্খূহি পতিট্ঠাপেতব্বোতি <a name="V2.0020"></a> সম্বন্ধো। নিচ্ছারেন্তেহি ভিক্খূহীতি যোজনা। <span class="bld">সয</span>ন্তি ভিক্খু। <span class="bld">তং পনা</span>তি ‘‘সঙ্ঘস্স কপ্পিযকুটিং অধিট্ঠামী’’তি ৰচনং পন। <span class="bld">অৰত্বাপী</span>তি <span class="bld">পি</span>সদ্দো তথা ‘‘ৰত্বাপী’’তি অত্থং সম্পিণ্ডেতি। <span class="bld">অট্ঠকথাসূ</span>তি <a name="M0.0354"></a> মহাঅট্ঠকথাদীসু তীসু অট্ঠকথাসু। <span class="bld">এত্থা</span>তি উস্সাৰনন্তিককুটিযং। ‘‘সমকালং ৰট্টতী’’তি ৰচনং দল়্হীকরোন্তো আহ ‘‘সচে হী’’তিআদি। <span class="bld">ৰচনে</span>তি ‘‘কপ্পিযকুটিং করোমা’’তি ৰচনে। <span class="bld">তস্মি</span>ন্তি থম্ভে। <span class="bld">তেনেৰা</span>তি অকতভাৰেনেৰ। <span class="bld">হী</span>তি সচ্চং। <span class="bld">এত্থা</span>তি বহূসু।</p>
<p class="bodytext"><span class="bld">যতো</span>তি ইট্ঠকসিলামত্তিকাপিণ্ডতো। <span class="bld">ৰুত্তনযেনেৰা</span>তি ‘‘বহূহি সম্পরিৰারেত্বা কপ্পিযকুটিং করোমা’’তি ৰুত্তনযেনেৰ। <span class="bld">ইট্ঠকাদযো</span>তি ‘‘কপ্পিযকুটিং করোমা’’তি অধিট্ঠাতব্বইট্ঠকাদযো। অন্ধকট্ঠকথাযং ৰুত্তন্তি সম্বন্ধো। <span class="bld">তথা</span>তি যথা অন্ধকট্ঠকথাযং ৰুত্তং, তথা। থম্ভাদীনি উক্খিপিত্বা পতিট্ঠাপনঞ্চ ‘‘কপ্পিযকুটিং করোমা’’তি সাৰনঞ্চ অন্তং পরিযোসানমেতিস্সাতি <span class="bld">উস্সাৰনন্তিকা</span>।</p>
<p class="bodytext"><span class="bld">তাসূ</span>তি দ্বীসু গোনিসাদিকাসু। <span class="bld">যত্থা</span>তি কুটিযং। নেৰ আরামো পরিক্খিত্তো হোতীতি সম্বন্ধো। পুন <span class="bld">যত্থা</span>তি কুটিযং। <span class="bld">অয</span>ন্তি কুটি। <span class="bld">উভযত্থাপী</span>তি আরামৰিহারগোনিসাদিকাসু দ্বীসুপি। বহুতরং পরিক্খিত্তোপি পরিক্খিত্তোযেৰ নামাতি যোজনা। <span class="bld">এত্থা</span>তি উপড্ঢপরিক্খিত্তবহুতরপরিক্খিত্তআরামে। গাৰো পৰিসিত্বা যথাসুখং নিসীদন্তি এত্থাতি <span class="bld">গোনিসাদা</span> গোসালা। গোনিসাদা ৰিযাতি <span class="bld">গোনিসাদিকা</span> কুটি।</p>
<p class="bodytext">মনুস্সা ৰদন্তীতি সম্বন্ধো। <span class="bld">এসা</span>তি কুটি। <span class="bld">ৰুত্তেপী</span>তি <span class="bld">পি</span>সদ্দে, ‘‘কপ্পিযকুটিং দেমা’’তি ৰাক্যং অপেক্খতি। অন্ধকট্ঠকথাযং ৰুত্তন্তি সম্বন্ধো। যস্মা ৰট্টতি, তস্মাতি যোজনা। <span class="bld">তেস</span>ন্তি সেসসহধম্মিকদেৰমনুস্সানং। <span class="bld">তেহী</span>তি সেসসহধম্মিকদেৰমনুস্সেহি। পুনপি ৰুত্তং, কিং ৰুত্তন্তি আহ ‘‘ভিক্খুস্স…পে॰… হোতী’’তি। <span class="bld">অপী</span>তি তদঞ্ঞেসং। <span class="bld">ত</span>ন্তি ৰচনং। <span class="bld">হী</span>তি সচ্চং, যস্মা ৰা। সঙ্ঘস্স সন্তকমেৰ ৰা ভিক্খুস্স সন্তকমেৰ ৰাতি যোজনা। ইতি তস্মা সুৰুত্তন্তি সম্বন্ধো। গহপতীনং সন্তকং <span class="bld">গহপতি</span> কুটি। ‘‘কম্মৰাচং সাৰেত্বা’’তি ইদং উপলক্খণমত্তং কম্মৰাচমৰত্বা অপলোকনেনপি কপ্পিযত্তা। কম্মৰাচায <a name="M0.0355"></a> ৰা অপলোকনেন ৰা সম্মনিতব্বাতি <span class="bld">সম্মুতি</span> কুটি। ইতিসদ্দো পরিসমাপনত্থো।</p>
<p class="bodytext">যং আমিসং ৰুত্থং, সব্বং তং আমিসন্তিযোজনা। অকপ্পিযভূমিযং সহসেয্যপহোনকে গেহে ৰুত্থং ঠপিতন্তি সম্বন্ধো। যং পন সঙ্ঘিকং ৰা পুগ্গলিকং ৰা অত্থীতি যোজনা। <span class="bld">তেসংযেৰা</span>তি ভিক্খুভিক্খুনীনমেৰ <a name="V2.0021"></a>। একরত্তম্পি ঠপিতং যং সন্তকং অত্থীতি যোজনা। <span class="bld">ত</span>ন্তি সঙ্ঘিকাদি। <span class="bld">তত্থা</span>তি অকপ্পিযভূমিযং সহসেয্যপহোনকগেহে। <span class="bld">এত</span>ন্তি অন্তোৰুত্থঅন্তোপক্কসঙ্খাতং যাৰযামকালিকং, ‘‘ন কপ্পতী’’তি ব্যতিরেকস্স অন্বযং দস্সেন্তো আহ ‘‘সত্তাহকালিকং পনা’’তিআদি।</p>
<p class="bodytext"><span class="bld">তত্রা</span>তি পুরিমৰচনাপেক্খং। তত্র ৰচনেতি হি অত্থো। সামণেরো দেতীতি সম্বন্ধো। যংকিঞ্চি তণ্ডুলাদিকং আমিসন্তি যোজনা। <span class="bld">মুখসন্নিধি নামা</span>তি আপত্তিযা মুখো উপাযো সন্নিধি নামাতি অত্থো। <span class="bld">তত্থা</span>তি মহাপচ্চরিযং, মুখসন্নিধিঅন্তোৰুত্থেসু ৰা। ভিক্খু পচিত্বা পরিভুঞ্জতীতি সম্বন্ধো। <span class="bld">আমিসসংসট্ঠ</span>ন্তি আমিসেন সংসগ্গং।</p>
<p class="bodytext"><span class="bld">জহিতৰত্থুকা</span>তি জহিতং ৰত্থু এতাসন্তি জহিতৰত্থুকা। উস্সাৰনন্তিকা কতাতি সম্বন্ধো। <span class="bld">সা</span>তি উস্সাৰনন্তিকা। <span class="bld">যো যো</span>তি থম্ভো ৰা ভিত্তিপাদো ৰা। ইট্ঠকাদীহি কতা উস্সাৰনন্তিকাতি যোজনা। <span class="bld">চযস্সা</span>তি অধিট্ঠানস্স। <span class="bld">যেহি পন ইট্ঠকাদীহী</span>তিআদিসদ্দেন থম্ভসিলামত্তিকাযো সঙ্গণ্হাতি। <span class="bld">তদঞ্ঞেসূ</span>তি তেহি অধিট্ঠিতইট্ঠকাদীহি অঞ্ঞেসু।</p>
<p class="bodytext"><span class="bld">পাকারাদিপরিক্খেপে</span>তি উপচারসীমাপরিচ্ছিন্নস্স আরামস্স পাকারাদিনা পরিক্খেপে কতে। <span class="bld">পাকারাদী</span>তি আদিসদ্দেন ৰতিং সঙ্গণ্হাতি। <span class="bld">কপ্পিযকুটিং লদ্ধুং ৰট্টতী</span>তি গোনিসাদিকায অভাৰেন সেসাসু <a name="M0.0356"></a> তীসু কপ্পিযকুটীসু যংকিঞ্চি কপ্পিযকুটিং লদ্ধুং ৰট্টতীতি অত্থো। <span class="bld">তত্থ তত্থা</span>তি তস্মিং তস্মিং ঠানে। <span class="bld">ইতরা পনা</span>তি উস্সাৰনন্তিকগোনিসাদিকাহি অঞ্ঞা। <span class="bld">দ্বে</span>তি উভো গহপতিসম্মুতিযো, জহিতৰত্থুকাৰ হোন্তীতি সম্বন্ধো। <span class="bld">পক্খপাসকমণ্ডল</span>ন্তি দ্বে পক্খে অপতনত্থায পসতি বন্ধতীতি পক্খপাসকো, <span class="bld">মণ্ডল</span>ন্তি ছদনকোটিগোপানসীনং উপরি ঠপিতকট্ঠৰিসেসো, পক্খপাসকো চ মণ্ডলঞ্চ পক্খপাসকমণ্ডলং।</p>
<p class="bodytext"><span class="bld">যত্রা</span>তি যস্মিং ঠানে। <span class="bld">অনুপসম্পন্নস্স দত্বা</span>তি অনপেক্খৰিস্সজ্জনেন অনুপসম্পন্নস্স দত্বা। চীৰরৰিকপ্পনং ৰিয সাপেক্খৰিস্সজ্জনম্পি ৰট্টতীতি ৰদন্তি। <span class="bld">তত্রা</span>তি পুরিমৰচনাপেক্খং। <span class="bld">সো</span>তি করৰীকতিস্সত্থেরো, পস্সিত্বা পুচ্ছীতি সম্বন্ধো। <span class="bld">থেরো</span>তি মহাসিৰত্থেরো। <span class="bld">লূখদিৰসে</span>তি অসিনিদ্ধদিৰসে। <span class="bld">ততো</span>তি ব্রৰনতো, পরন্তি সম্বন্ধো। <span class="bld">ন</span>ন্তি মহাসিৰত্থেরং। <span class="bld">পমুখে</span>তি গব্ভস্স পমুখে। <span class="bld">ত</span>ন্তি সব্বিকুম্ভিং। <span class="bld">বহী</span>তি ৰিহারস্স বহি। <span class="bld">সো</span>তি মহাসিৰত্থেরো।</p>
<p class="subhead">১৮০. মেণ্ডকগহপতিৰত্থুকথা</p>
<p class="bodytext"><a name="para296"></a><span class="paranum">২৯৬</span>. ‘‘বহিদ্বারে’’তি <a name="V2.0022"></a> এত্থ কস্স বহিদ্বারেতি আহ ‘‘ধঞ্ঞাগারস্স বহিদ্বারে’’তি। <span class="bld">আল়কথালিক</span>ন্তি এত্থ আল়কতণ্ডুলপচনকং গণ্হকথালি আল়কথালি, তায পচিতং ভত্তং আল়কথালিকন্তি ৰচনত্থং দস্সেন্তো আহ ‘‘আল়কতণ্ডুলপচনকথালিক’’ন্তি। <span class="bld">ব্যঞ্জনভণ্ডিক</span>ন্তি ব্যঞ্জনপরিক্খারিকং, ব্যঞ্জনপরিৰারকন্তি অত্থো। ইমিনা <span class="bld">সূপভিঞ্জনক</span>ন্তি এত্থ সূপসদ্দো ব্যঞ্জনৰাচকো, ভিঞ্জনকসদ্দো ভণ্ডিকপরিযাযোতি দস্সেতি। <span class="bld">দাসকম্মকরপোরিস</span>ন্তি এত্থ দাসপোরিসা চ কম্মকরপোরিসা চ দাসকম্মকরপোরিসং, সমাহারদ্বন্দো পুব্বপদে উত্তরলোপো, ইতি ইমমত্থং দস্সেন্তো আহ ‘‘দাসপুরিসে চ কম্মকরপুরিসে চা’’তি। পোরিসসদ্দোপি পুরিসসদ্দেন সমানো ‘‘পুরিসো এৰ পোরিসো’’তি অত্থেন। <span class="bld">ধুৰভত্তেনা</span>তি এত্থ <span class="bld">ধুৰ</span>সদ্দো নিচ্চপরিযাযোতি আহ ‘‘নিচ্চকাল’’ন্তি। দুয্হেন খীরেনাতি সম্বন্ধো। ‘‘মেণ্ডকৰত্থুস্মিং পনা’’তি পাঠতো পট্ঠায যাৰ ‘‘খণঞ্ঞেৰ দুয্হেনা’’তি <a name="M0.0357"></a> পাঠা কেসুচিযেৰ অট্ঠকথাপোত্থকেসু অত্থি। <span class="bld">এত্থা</span>তি মেণ্ডকৰত্থুম্হি। <span class="bld">গোরসে</span>তি গৰযেহি নিব্বত্তে খীরদধিতক্কনৰনীতসব্বিসঙ্খাতে রসে। <span class="bld">পাথেয্য</span>ন্তি পথস্স হিতং পাথেয্যং। <span class="bld">ঞত্বা</span>তি পাথেয্যমিচ্ছতীতি ঞত্বা। <span class="bld">ভিক্খাচারৰত্তেন ৰা</span>তি অঞ্ঞাতকঅপৰারিতট্ঠানতো ভিক্খাচারৰত্তেন ৰা। <span class="bld">যাচিত্বাপী</span>তি <span class="bld">পি</span>সদ্দো পগেৰ ভিক্খাচারৰত্তেনাতি দস্সেতি। যত্তকেন পাথেয্যেনাতি সম্বন্ধো।</p>
<p class="subhead">১৮২. কেণিযজটিলৰত্থুকথা</p>
<p class="bodytext"><a name="para300"></a><span class="paranum">৩০০</span>. <span class="bld">কাজেহী</span>তি এত্থ কাজস্স গণনং দস্সেন্তো আহ ‘‘পঞ্চহি কাজসতেহী’’তি। একেন কাজেন দ্বিন্নং কুটানং গহিতত্তা ৰুত্তং ‘‘কুটসহস্স’’ন্তি। <span class="bld">ৰো</span>তি তুম্হে। সুট্ঠু পসন্নোতি সম্বন্ধো।</p>
<p class="bodytext"><span class="bld">তত্থা</span>তি ‘‘অট্ঠ পানানী’’তি পাঠে, অট্ঠসু পানেসু ৰা। ‘‘অম্বেহি কতপান’’ন্তি ইমিনা মজ্ঝেলোপসমাসং দস্সেতি। <span class="bld">তত্থা</span>তি আমপক্কেসু। করোন্তেন কাতব্বন্তি সম্বন্ধো। <span class="bld">আদিচ্চপাকেনা</span>তি আদিচ্চহেতুনা পচনেন। <span class="bld">পুরেভত্তমেৰ কপ্পতী</span>তি ভিক্খুনা সযং কতত্তা পুরেভত্তমেৰ কপ্পতি। তেন ৰুত্তং ‘‘অনুপসম্পন্নেহী’’তিআদি। কতং অম্বপানন্তি সম্বন্ধো। <span class="bld">সব্বপানেসূ</span>তি জম্বুপানাদীসু সব্বেসু পানেসু।</p>
<p class="bodytext"><span class="bld">তেসূ</span>তি <a name="V2.0023"></a> জম্বুপানাদীসু সত্তসু পানেসু। <span class="bld">পন</span>সদ্দো ৰিসেসত্থজোতকো। <span class="bld">জম্বুফলেহী</span>তি আমেহি ৰা পক্কেহি ৰা জম্বুফলেহি। <span class="bld">অট্ঠিকেহী</span>তি অট্ঠি অস্মিমত্থীতি অট্ঠিকং ফলং। <span class="bld">জাতিরসেনা</span>তি যথাজাতেন রসেন। ইমিনা মধুসক্খরকপ্পুরাদীহি ন যোজেতব্বোতি দস্সেতি। <span class="bld">তং পনা</span>তি মধুকপানং পন। <span class="bld">মুদ্দিকা</span>তি মুদ্দিকফলানি। <span class="bld">সালুকে</span>তি কন্দে। <span class="bld">সত্তন্নং ধঞ্ঞানং ফলরস</span>ন্তি তণ্ডুলধোৰনোদকং। ‘‘পক্কডাকরস’’ন্তি ইমিনা অপক্কডাকরসং ৰট্টতীতি দীপেতি। <span class="bld">হী</span>তি সচ্চং, ৰিত্থারো ৰা। <span class="bld">রসো</span>তি পক্করসো। পটিগ্গহেত্বা ঠপিতসব্বিআদীহি পক্কানং যাৰজীৰিকানং পত্তানং রসোতি যোজনা। পক্কং যাৰজীৰিকপত্তরসন্তি সম্বন্ধো। <span class="bld">যাৰকালিকপত্তানম্পী</span>তি <span class="bld">পি</span>সদ্দো পগেৰ <a name="M0.0358"></a> যাৰজীৰিকপত্তানন্তি দস্সেতি। <span class="bld">যং পান</span>ন্তি যং মধুকপুপ্ফরসপানং। <span class="bld">সো</span>তি মধুকপুপ্ফরসো। <span class="bld">তেনা</span>তি মধুকপুপ্ফেন। যতো কালতো পট্ঠায মজ্জং ন করোন্তি, ততোতি যোজনা। <span class="bld">উচ্ছুরসো</span> নিকসটো পচ্ছাভত্তং ৰট্টতি সত্তাহকালিকত্তা। <span class="bld">ইমে চত্তারো রসা</span>তি ফলপত্তপুপ্ফউচ্ছুরসসঙ্খাতা ইমে চত্তারো রসা। <span class="bld">অগ্গিহুত্তমুখা</span>তি যঞ্ঞা অগ্গিহুতমুখা, অগ্গিহুতসেট্ঠাতি অত্থো।</p>
<p class="subhead">১৮৩. রোজমল্লাদিৰত্থুকথা</p>
<p class="bodytext"><a name="para301"></a><span class="paranum">৩০১</span>. <span class="bld">সঙ্করমকংসূ</span>তি এত্থ সঙ্করসদ্দস্স যুদ্ধত্থাদীসু পৰত্তনতো ইধ পটিঞ্ঞাতত্থেতি দস্সেন্তো আহ ‘‘কতিকমকংসূ’’তি। <span class="bld">কতিক</span>ন্তি পটিঞ্ঞাতসঙ্খাতং কতিকং। <span class="bld">উল়ারং খো</span>তি এত্থ উল়ারসদ্দো সেট্ঠৰাচকো। <span class="bld">সেট্ঠ</span>ন্তি চ সুন্দরমেৰাতি আহ ‘‘সুন্দরং খো তে ইদ’’ন্তি। <span class="bld">তে</span>তি তুয্হং। <span class="bld">‘‘বহুকতো’’</span>তি পদস্স কতবহুমানোতি অত্থং দস্সেন্তো আহ ‘‘পসাদবহুমানেনা’’তি। ‘‘পিট্ঠমযংখাদনীয’’ন্তি ইমিনা <span class="bld">পিট্ঠখাদনীয</span>ন্তি এত্থ মযসদ্দলোপং দস্সেতি।</p>
<p class="bodytext"><a name="para303"></a><span class="paranum">৩০৩</span>. <span class="bld">পটিভানেয্যকা</span>তি এত্থ পটিভানে নিযুত্তা পটিভানেয্যকাতি দস্সেন্তো আহ ‘‘পটিভানসম্পন্না’’তি। ‘‘নিদ্দোসসিপ্পা’’তি ইমিনা <span class="bld">পরিযোদাতসিপ্পা</span>তি এত্থ পরিসমন্ততো ওদাতং সিপ্পং এতেসন্তি পরিযোদাতসিপ্পাতি অত্থং দস্সেতি। সিপ্পত্থিকেহি সিযতি সেৰিযতীতি <span class="bld">সিপ্পং,</span> সিপ্পিকানং হিতায সেতি পৰত্ততীতি ৰা <span class="bld">সিপ্পং,</span> ওট্ঠজো পঠমক্খরো। <span class="bld">নাল়িযাৰাপকেনা</span>তি পদস্স দ্বন্দভাৰং দস্সেন্তো আহ ‘‘নাল়িযা চেৰ আৰাপকেন চা’’তি। ইমিনা যকারো পদসন্ধিমত্তোতি দস্সেতি। ‘‘নাল়িযা ৰা পসিব্বকেনা’’তিপি পাঠো, সো অপাঠোযেৰ। কো আৰাপকো নামাতি আহ <span class="bld">‘‘আৰাপকো নাম যত্থা’’</span>তিআদি। তত্থ <span class="bld">যত্থা</span>তি যস্মিং থৰিকে। ইমিনা আহরিত্বা যথালদ্ধং ৰপন্তি পক্খিপন্তি এত্থাতি <span class="bld">আৰাপকো</span>তি ৰচনত্থং দস্সেতি। ৰপ বীজনিক্খেপেতি ধাতুপাঠেসু (সদ্দনীতিধাতুমালাযং ১৫ পকারন্তধাতু) ৰুত্তং। ইধ পন <a name="V2.0024"></a> পক্খিপনেতি দট্ঠব্বো। তেন ৰুত্তং ‘‘পক্খিপন্তী’’তি। <span class="bld">পরিহরিতুমেৰা</span>তি পরিগ্গহেত্বা <a name="M0.0359"></a> হরিতুমেৰ। <span class="bld">ৰেতন</span>ন্তি ভতিং। <span class="bld">যো</span>তি ভিক্খু। <span class="bld">তং ৰা</span>তি পরিহরিতখুরভণ্ডং ৰা। <span class="bld">অঞ্ঞং ৰা</span>তি অঞ্ঞস্স সন্তকং ৰা।</p>
<p class="bodytext"><a name="para304"></a><span class="paranum">৩০৪</span>. <span class="bld">ইদ</span>ন্তি দসমভাগদানং। <span class="bld">দস কোট্ঠাসে</span>তি দস পটিৰীসে।</p>
<p class="subhead">১৮৫. চতুমহাপদেসকথা</p>
<p class="bodytext"><a name="para305"></a><span class="paranum">৩০৫</span>. <span class="bld">ইদং ন কপ্পতীতিআদী</span>তি ‘‘ইদং ন কপ্পতী’’তিআদযো ইমে চত্তারো মহাপদেসেতি যোজনা। অপস্সযং কত্বা দিসিযন্তি এত্থাতি <span class="bld">অপদেসা</span> ওকাসা, অপস্সযং কত্বা দিসিযন্তি এতেহীতি ৰা <span class="bld">অপদেসা</span> কারণা, ‘‘মহন্তা অপদেসা <span class="bld">মহাপদেসা। তঞ্চা</span>তি মহাপদেসসঙ্খাতং তঞ্চ সুত্তং, গহেত্বাতি যোজনা। <span class="bld">পরিমদ্দন্তা</span>তি পুনপ্পুনং মদ্দন্তা, উপপরিক্খন্তাতি অত্থো। <span class="bld">ইদ</span>ন্তি কারণং। <span class="bld">ত</span>ন্তি নৰমহাফলঅপরণ্ণং। <span class="bld">তানী</span>তি খুদ্দকফলপানানি। <span class="bld">হী</span>তি সচ্চং।</p>
<p class="bodytext"><span class="bld">তেস</span>ন্তি ছন্নং চীৰরানং। <span class="bld">তত্থা</span>তি ছসু অনুলোমচীৰরেসু। ‘‘পাণকেহি সঞ্জাতৰত্থ’’ন্তি ইমিনা কোসেয্যৰত্থভাৰং দস্সেতি। <span class="bld">দ্বে পটা</span>তি চীনপটসোমারপটা। দুকূলং সাণস্স অনুলোমন্তি যোজনা।</p>
<p class="bodytext"><span class="bld">তেসংযেৰা</span>তি দ্বিন্নং পত্তানমেৰ। <span class="bld">তেসংযেৰা</span>তি তিণ্ণং তুম্বানমেৰ। <span class="bld">তেসংযেৰা</span>তি দ্বিন্নং কাযবন্ধনানমেৰ। <span class="bld">সেতচ্ছত্ত</span>ন্তি সেতেহি ৰত্থেহি কতং ছত্তং। <span class="bld">তেসংযেৰা</span>তি তিণ্ণং ছত্তানমেৰ।</p>
<p class="bodytext"><span class="bld">সম্ভিন্নরস</span>ন্তি সংসগ্গরসং। এত্থ ভিজ্জিত্থাতি <span class="bld">ভিন্নো</span>তি ৰচনত্থেন ভিদিধাতু দ্বিধাকরণসঙ্খাতো ভেদত্থো হোতি, ধাত্বত্থবাধকেন সংত্যূপসগ্গেন ভিদিধাতুযা ভেদত্থং বাধেত্বা সংসগ্গত্থৰাচকো হোতীতি দট্ঠব্বং। <span class="bld">ছল্লিম্পী</span>তি তচম্পি। <span class="bld">সকলেনেৰা</span>তি ছল্লিযা এৰ। পাযাসেন অসংসট্ঠং যং সব্বীতি যোজনা। <span class="bld">তানী</span>তি তক্কোলজাতিফলাদীনি। <span class="bld">যট্ঠিমধুকাদীসুপী</span>তি মধুলট্ঠিকাদীসুপি। ‘‘লট্ঠিমধুকাদীসুপী’’তি ৰা পাঠো, সো অপাঠোযেৰ। <span class="bld">যং য</span>ন্তি ৰত্থু। <span class="bld">যথা</span>তি যেনাকারেন, ধোৰিযমানে তচ্ছিযমানেতি সম্বন্ধো।</p>
<p class="bodytext">সম্ভিন্নরসন্তি <a name="M0.0360"></a> ৰত্বা তমেৰত্থং দস্সেতুং ৰুত্তং ‘‘সংসট্ঠ’’ন্তি। <span class="bld">সভাৰ</span>ন্তি যাৰকালং কপ্পিযসভাৰং <a name="V2.0025"></a>। <span class="bld">তস্মা</span>তি যস্মা উপনেতি, তস্মা। <span class="bld">তেনা</span>তি সত্তাহকালিকেন। <span class="bld">তদহুপটিগ্গহিত</span>ন্তি তদহেৰ পটিগ্গহিতং। দ্বীহপটিগ্গহিতেন সত্তাহকালিকেনাতি সম্বন্ধো।</p>
<p class="bodytext"><span class="bld">এত্থা</span>তি কালিকসংসগ্গে। <span class="bld">আপত্তিযো ৰেদিতব্বা</span>তি যথাক্কমং আপত্তিযো ৰেদিতব্বা। <span class="bld">সব্বত্থা</span>তি সব্বস্মিং ভেসজ্জক্খন্ধকে।</p>
<p class="centered">ইতি ভেসজ্জক্খন্ধকৰণ্ণনায যোজনা সমত্তা।</p>
<p class="title">৭. কথিনক্খন্ধকং</p>
<p class="subhead">১৮৭. কথিনানুজাননকথা</p>
<p class="bodytext"><a name="para306"></a><span class="paranum">৩০৬</span>. কথিনক্খন্ধকে <span class="bld">পাৰেয্যকা</span>তি এত্থ পাৰারট্ঠে নিৰসন্তীতি পাৰেয্যকাতি ৰচনত্থং দস্সেন্তো আহ ‘‘পাৰারট্ঠৰাসিনো’’তি। <span class="bld">তত্থা</span>তি পাৰানামকে রট্ঠে। একো পিতা এতেসন্তি <span class="bld">একপিতুকা</span>। তে চ তে ভাতরো চেতি <span class="bld">একপিতুকভাতরো,</span> তেসং। <span class="bld">এত</span>ন্তি ‘‘পাৰেয্যকা’’তি এতং নামং। <span class="bld">তেসূ</span>তি পাৰেয্যকেসু। ‘‘ধুতঙ্গসমাদানৰসেনা’’তি ৰিসেসনস্স ব্যৰচ্ছেদভাৰং দস্সেতুং ৰুত্তং ‘‘ন অরঞ্ঞৰাসমত্তেনা’’তি। ৰিসেসনঞ্হি দুৰিধং ব্যৰচ্ছেদং, তপ্পাকটিকরণঞ্চাতি। <span class="bld">তেস</span>ন্তি পাৰেয্যকানং। পিণ্ডপাতিকাদিভাৰেপীতি সম্বন্ধো। <span class="bld">পি</span>সদ্দো আরঞ্ঞকং অপেক্খতি। <span class="bld">এত</span>ন্তি ‘‘সব্বে আরঞ্ঞকা’’তিআদি এতং ৰচনং। <span class="bld">ইমে পনা</span>তি পাৰেয্যকা পন। <span class="bld">উদকসংগহে</span>তি এত্থ উদকেন সংগহেতব্বন্তি দস্সেন্তো আহ ‘‘উদকেন সংগহিতে’’তি। ‘‘থলে চ নিন্নে চা’’তি ইমিনা ‘‘উদকসংগহে’’তি পদস্স সরূপং দস্সেতি।</p>
<p class="bodytext"><span class="bld">উদকচিক্খল্লো</span>তি উদকেন লোল়িতো চিক্খল্লো উদকচিক্খল্লো। <span class="bld">ওকপুণ্ণেহী</span>তি এত্থ ওকসদ্দো উদকৰেৰচনোতি আহ ‘‘উদকপুণ্ণেহী’’তি। উদকঞ্হি উচযতি সমৰাযভাৰেন পৰত্ততীতি <span class="bld">ওক</span>ন্তি <a name="M0.0361"></a> ৰুচ্চতি। <span class="bld">তেস</span>ন্তি পাৰেয্যকানং। <span class="bld">ঘনানী</span>তি নিরন্তরানি। <span class="bld">তেসূ</span>তি চীৰরেসু। <span class="bld">তেনা</span>তি চীৰরানং ঘনত্তা, উদকস্স চ ন পগ্ঘরণত্তা। ভগৰতা ‘‘অৰিৰদমানা ফাসুকং ৰস্সং ৰসিত্থা’’তি পুচ্ছিযমানাপি তে ভিক্খূ যথাপুচ্ছিতং অৰত্বা কস্মা ফাসুকপদং অপনেত্বা <a name="V2.0026"></a> ‘‘অৰিৰদমানা ৰস্সং ৰসিম্হা’’তি অৰোচুন্তি আহ ‘‘অৰিৰদমানা ৰস্সং ৰসিম্হাতি এত্থা’’তিআদি। <span class="bld">উক্কণ্ঠিততায চা</span>তি এত্থ <span class="bld">চ</span>সদ্দো ‘‘ফাসুতায অভাৰেনা’’তি এত্থাপি যোজেতব্বো। সেনাসনফাসুতায অভাৰেন চ ভগৰতো দস্সনালাভেন উক্কণ্ঠিততায চাতি হি অত্থো। <span class="bld">অনমতগ্গিযকথ</span>ন্তি সংযুত্তনিকাযে অনমতগ্গিযসুত্তন্তকথং (সং॰ নি॰ ২.১৩৫)। সব্বেৰ তে পাৰেয্যকা ভিক্খূতি যোজনা। <span class="bld">ত</span>ন্তি অনমতগ্গিযকথং। <span class="bld">ততো</span>তি ধম্মকথনতো, পরন্তি সম্বন্ধো। ভগৰা আমন্তেসীতি সম্বন্ধো। <span class="bld">একং চীৰর</span>ন্তি সঙ্ঘাটিং। <span class="bld">সন্তরুত্তরেনা</span>তি সহ অন্তরেনাতি সন্তরং, সন্তরঞ্চ তং উত্তরঞ্চেতি সন্তরুত্তরং, তেন। <span class="bld">অস্সু</span>তি ভৰেয্যুং। অভৰিস্সংসূতি হি অত্থো। সত্তমীৰিভত্তিকালাতিপত্তিৰিভত্তীনং সমানত্থভাৰো সদ্দসত্থেসু ৰুত্তোযেৰ। <span class="bld">চ</span>সদ্দো উপন্যাসত্থো। এস কথিনত্থারো নামাতি যোজনা। অনুজানিতুকামো হুত্বাতি সম্বন্ধো।</p>
<p class="bodytext"><span class="bld">তত্থা</span>তি ‘‘অনুজানামি ভিক্খৰে’’তিআদিপাঠে। <span class="bld">ৰো</span>কারস্স নিপাতমত্তে সতি কথমত্থো ভৰিস্সতীতি আহ ‘‘অত্থতকথিনানন্তি অত্থো’’তি। অত্থতকথিনানং ভিক্খূনন্তি সম্বন্ধো। লদ্ধগুণং দস্সেন্তো আহ ‘‘এৰঞ্হী’’তিআদি। <span class="bld">হি</span>সদ্দো লদ্ধগুণজোতকো। <span class="bld">পরতো</span>তি পরম্হি। ‘‘সো তুম্হাক’’ন্তি ৰা ‘‘সো ৰো’’তি ৰা অৰত্বা ‘‘সো নেসং ভৰিস্সতী’’তি ৰুত্তত্তা <span class="bld">ৰো</span>-কারো নিপাতমত্তোতি অধিপ্পাযো। ‘‘ৰোতি সামিৰচনমেৰেত’’ন্তি ইমিনা <span class="bld">ৰো</span> তুম্হাকন্তি অত্থং দস্সেতি। এৰং সতি ‘‘পরতো সো নেস’’ন্তি এত্থ কথমত্থো ভৰিস্সতীতি আহ ‘‘সো নেসন্তি এত্থ পনা’’তিআদি। যে তুম্হে অত্থতকথিনা, তেসং তুম্হাকন্তি যোজনা। <span class="bld">কথিন</span>সদ্দো থিরত্থৰাচকো অনিপ্ফন্নপাটিপদিকো <a name="M0.0362"></a>। অনামন্তচারাদিকানং পঞ্চানিসংসানং অন্তোকরণসমত্থভাৰে থিরন্তি অত্থো।</p>
<p class="bodytext"><span class="bld">তত্থা</span>তি অনামন্তচারাদীসু পঞ্চানিসংসেসু। <span class="bld">অনামন্তচারো</span>তি এত্থ চরণং চারো, অনামন্তেত্বা চারো অনামন্তচারোতি দস্সেন্তো আহ ‘‘অনামন্তেত্বা চরণ’’ন্তি। ‘‘অসমাদায চরণ’’ন্তি ইমিনা <span class="bld">অসমাদানচারো</span>তি এত্থ পুব্বপদে ত্বাপচ্চযস্স অনাদেসং কত্বা অসমাদানচারোতি ৰুত্তন্তি দস্সেতি। <span class="bld">যাৰতত্থচীৰর</span>ন্তি এত্থ আকারলোপেন সন্ধীতি আহ ‘‘যাৰতা চীৰরেন অত্থো’’তি। ‘‘যাৰদত্থচীৰর’’ন্তিপি পাঠো, এৰং সতি দকারো পদসন্ধিমত্তো। যাৰসদ্দো পরিচ্ছেদত্থৰাচকো, ন অভিৰিঝত্থৰাচকো। অত্থসদ্দেন সমাসো হোতি। <span class="bld">যো চ তত্থ চীৰরুপ্পাদো</span>তি এত্থ তত্থসদ্দস্স ৰিসযং দস্সেন্তো আহ ‘‘কথিনত্থারসীমায’’ন্তি। <span class="bld">তত্রুপ্পাদেনা</span>তি তত্র কথিনত্থারসীমাযং উপ্পাদেন মূলেন। ‘‘চীৰরং উপ্পজ্জতী’’তি <a name="V2.0027"></a> ইমিনা <span class="bld">চীৰরুপ্পাদো</span>তি এত্থ চীৰরমেৰ উপ্পাদো চীৰরুপ্পাদোতি ৰিসেসনপরপদত্তং দস্সেতি।</p>
<p class="bodytext"><span class="bld">কে</span>তি কিত্তকা। ইদং ‘‘গণৰসেনা’’তি ৰচনং সন্ধায ৰুত্তং। অথ ৰা <span class="bld">কে</span>তি কিন্নাম ৰুত্থৰস্সা। ইদং ‘‘ৰুত্থৰস্সৰসেনা’’তি ৰচনং সন্ধায ৰুত্তং। সতসহস্সম্পি জনা লভন্তীতি যোজনা। <span class="bld">পি</span>সদ্দেন ততো অধিকম্পি লভন্তীতি দস্সেতি। <span class="bld">ছিন্নৰস্সা ৰা</span>তি পুরিমিকায উপগন্ত্বা ছিন্নৰস্সা ৰা। <span class="bld">অঞ্ঞস্মিং ৰিহারে</span>তি কথিনত্থারৰিহারতো অপরস্মিং ৰিহারে। সব্বে ছিন্নৰস্সাদিকা ভিক্খূ পুরিমিকায ৰস্সূপগতানং ভিক্খূনং গণপূরকা হোন্তীতি যোজনা। <span class="bld">ইতরেসংযেৰা</span>তি পুরিমিকায ৰস্সং উপগন্ত্বা পঠমপৰারণায পৰারিতানমেৰ। <span class="bld">পরিপুণ্ণৰস্সো</span>তি পরিপুণ্ণো ৰীসতিৰস্সো, অচ্ছিন্নৰস্সো ৰা। <span class="bld">সো</span>তি সামণেরো। <span class="bld">ইতি এত্থাপী</span>তি এৰং এতেসু তীসু ৰারেসুপি।</p>
<p class="bodytext">কেন দিন্নং কথিনচীৰরং ৰট্টতীতি যোজনা। যেন কেনচি দিন্নং চীৰরং ৰট্টতীতি সম্বন্ধো। <span class="bld">ত</span>ন্তি ৰত্তং। <span class="bld">অজানন্তো</span>তি অজাননহেতু। হেত্বত্থে <a name="M0.0363"></a> হি অন্তপচ্চযো। <span class="bld">তস্সা</span>তি কথিনদাযকস্স। <span class="bld">এৰ</span>ন্তি ইমিনা ৰক্খমাননযেন। অঞ্ঞতরপহোনকং ৰত্থন্তি সম্বন্ধো। <span class="bld">তস্সা</span>তি কথিনচীৰরস্স। এত্তকা নাম সূচিযো ৰট্টতীতি সম্বন্ধো। ইতি আচিক্খিতব্বন্তি যোজনা।</p>
<p class="bodytext">কথিনত্থারকেনাপি ৰত্তং জানিতব্বন্তি সম্বন্ধো। <span class="bld">পি</span>সদ্দো কথিনদাযকং অপেক্খতি। ৰত্তং ৰিত্থারেন্তো আহ ‘‘তন্তৰাযগেহতো হী’’তিআদি। <span class="bld">আভতসন্তানেনেৰা</span>তি আভতসন্ততিযা এৰ। <span class="bld">খলিমক্খিতসাটকো</span>তি অহতসাটকো। সো হি খলেন তক্কেন কঞ্জিকেন মক্খিতসাটকত্তা ‘‘খলিমক্খিতসাটকো’’তি ৰুচ্চতি। <span class="bld">কথিনত্থারসাটক</span>ন্তি কথিনত্থারত্থায দিন্নং সাটকং। <span class="bld">তদহেৰা</span>তি তস্মিং দিন্নঅহনি এৰ। <span class="bld">তস্মি</span>ন্তি পঠমং দিন্নে কথিনত্থারসাটকে। <span class="bld">অঞ্ঞানি চা</span>তি কথিনসাটকতো অঞ্ঞানি চ। চসদ্দেন ন কথিনসাটকমেৰ আহরতি, অঞ্ঞানি চাতি দস্সেতি। <span class="bld">যো</span>তি কথিনদাযকো। <span class="bld">ইতরো</span>তি পঠমং কথিনদাযকো। <span class="bld">যথা তথা ওৰদিত্বা</span>তি তৰ সন্তকতো এতস্স সন্তকং সঙ্ঘস্স বহুপকারং, সঙ্ঘস্স বহুপকারত্তং তযাপি ইচ্ছিতব্বং, এৰমিচ্ছন্তস্স বহুপুঞ্ঞন্তি যেন তেনাকারেন ওৰদিত্বা।</p>
<p class="bodytext">কেন ভিক্খুনাতি সম্বন্ধো। যস্স সঙ্ঘো কথিনচীৰরং দেতি, তেন ভিক্খুনা অত্থরিতব্বন্তি যোজনা। কস্স ভিক্খুস্সাতি সম্বন্ধো। যো জিণ্ণচীৰরো হোতি, তস্স দাতব্বন্তি <a name="V2.0028"></a> যোজনা। মহতী পরিসা এতস্সাতি <span class="bld">মহাপরিসো</span> থেরো। ‘‘নৰকতরো সক্কোতি, তস্স দাতব্ব’’ন্তি ৰচনস্স অনেকন্তভাৰং দস্সেন্তো আহ ‘‘অপি চা’’তিআদি। <span class="bld">অপি চা</span>তি একন্তেন। <span class="bld">তদত্থাযা</span>তি তস্স জিণ্ণচীৰরস্স অত্থায। <span class="bld">অস্সা</span>তি ভিক্খুস্স। <span class="bld">পেলৰো</span>তি ৰিরল়ো। <span class="bld">তেনাপী</span>তি কথিনত্থারকেনাপি। <span class="bld">ত</span>ন্তি ৰিধিং। <span class="bld">দানকম্মৰাচা</span>তি দানকারণকম্মৰাচা।</p>
<p class="bodytext">এৰং দিন্নে পন কথিনে নিট্ঠাপেতব্বানীতি যোজনা। <span class="bld">একেনাপী</span>তি <span class="bld">পি</span>সদ্দেন পগেৰ বহূহি পনাতি দস্সেতি। <span class="bld">বুদ্ধপ্পসত্থ</span>ন্তি বুদ্ধেহি পসত্থং। অতীতে কপ্পসতসহস্সমত্থকেতি যোজনা। <span class="bld">তস্সা</span>তি পদুমুত্তরস্স <a name="M0.0364"></a>। কথিনং গণ্হি কিরাতি যোজনা। <span class="bld">ত</span>ন্তি কথিনং, সত্থা অকাসীতি সম্বন্ধো।</p>
<p class="bodytext">কতপরিযোসিতং কথিনং কিং কাতব্বন্তি আহ ‘‘কতপরিযোসিতং পনা’’তিআদি। কথিনং গহেত্বা অত্থরিতব্বন্তি সম্বন্ধো। ‘‘তেন কথিনত্থারকেন ভিক্খুনা’’তি পদং ‘‘ৰচনীযো’’তি পদে সুদ্ধকত্তা, ‘‘অনুমোদাপেতব্ব’’ন্তি পদে কারিতকত্তা। কিং ৰচনীযোতি আহ ‘‘অত্থতং…পে॰… অনুমোদথা’’তি। ‘‘তেহি অনুমোদকেহি ভিক্খুহী’’তি পদং ‘‘ৰচনীযো’’তি পদে অৰুত্তকত্তা, ‘‘অনুমোদাপেতব্ব’’ন্তি পদে কারিতকম্মং অৰুত্তকম্মং, ৰা। ‘‘কথিন’’ন্তি ধাতুকম্মং ৰা ৰুত্তকম্মং ৰা উপনেতব্বং। কিং ৰচনীযোতি আহ ‘‘অত্থতং…পে॰… অনুমোদামা’’তি। <span class="bld">ইতরেহি চা</span>তি অনুমোদকেহি চ। <span class="bld">সব্বেস</span>ন্তি অত্থারকঅনুমোদকানং। <span class="bld">হী</span>তি সচ্চং। <span class="bld">এত</span>ন্তি সব্বেসং অত্থতভাৰং, ‘‘দ্বিন্নং…পে॰… অনুমোদকস্স চা’’তি ৰচনং ৰা।</p>
<p class="bodytext">এৰং কথিনে অত্থতে সতি পনাতি যোজনা। <span class="bld">যেনা</span>তি ভিক্খুনা। <span class="bld">অৰিচারেত্বাৰা</span>তি ‘‘কথিনত্থারকস্স দেমা’’তি ৰা ‘‘সঙ্ঘস্স দেমা’’তি ৰা অৰিচারেত্বা এৰ। <span class="bld">সেসচীৰরানিপী</span>তি কথিনত্থারচীৰরতো সেসচীৰরানিপি। সঙ্ঘেন দাতব্বানীতি সম্বন্ধো। ‘‘অপলোকেত্বা’’তি ইমিনা কম্মৰাচায কিচ্চাভাৰং দস্সেতি। <span class="bld">ৰস্সাৰাসিকট্ঠিতিকাযা</span>তি ৰস্সাৰাসকালে পৰত্তায ঠিতিকায। <span class="bld">গরুভণ্ড</span>ন্তি মঞ্চবিব্বোহনাদিগরুভণ্ডং। <span class="bld">একসীমাযা</span>তি একায উপচারসীমায।</p>
<p class="bodytext"><a name="para308"></a><span class="paranum">৩০৮</span>. <span class="bld">যথা চা</span>তি এত্থ <span class="bld">যথা</span>সদ্দো যংসদ্দত্থো। যেন ৰিধিনাতি হি অত্থো। <span class="bld">মহাভূমিক</span>ন্তি মহাৰিসযং। চতুৰীসতিআকারৰন্ততায মহাৰিত্থারিকন্তি ৰুত্তং হোতি। <span class="bld">ততো</span>তি অনত্থতলক্খণতো। <span class="bld">পরিৰারেপী</span>তি <span class="bld">পি</span>সদ্দো ন ইধ এৰাতি দস্সেতি।</p>
<p class="bodytext"><span class="bld">তত্থা</span>তি চতুৰীসতিযা আকারেসু। <span class="bld">উল্লিখিতমত্তেনা</span>তি এত্থ পমাণস্স উগ্গহণত্থং নখাদীহি <a name="V2.0029"></a> লিখনং উল্লিখিতং, উল্লিখিতং মত্তং পমাণং উল্লিখিতমত্তন্তি দস্সেন্তো আহ ‘‘দীঘতো চ পুথুলতো <a name="M0.0365"></a> চ পমাণগহণমত্তেনা’’তি। তমেৰত্থং ৰিত্থারেন্তো আহ ‘‘পমাণং হী’’তিআদি। দস্সেন্তো হুত্বা উল্লিখতীতি যোজনা। <span class="bld">পঞ্চক</span>ন্তি পঞ্চপমাণং, পঞ্চসমূহং ৰা খণ্ডং। <span class="bld">ৰা</span>সদ্দেন অঞ্ঞানিপি তেরসকাদীনি সঙ্গণ্হাতি। <span class="bld">মোঘসুত্তকারোপনমত্তেনা</span>তি মোঘসুত্তস্স চীৰরস্সূপরি আরোপনমত্তেন। <span class="bld">দীঘসিব্বিতমত্তেনা</span>তি দীঘতো সিব্বিতমত্তেন। <span class="bld">মুদ্দিযপট্টবন্ধনমত্তেনা</span>তি মুদ্দিযপট্টস্স বন্ধনমত্তেন। <span class="bld">দ্বে চিমিলিকাযো</span>তি দ্বে পিলোতিকাযো। <span class="bld">পঠমচিমিলিকা</span>তি কথিনচিমিলিকতো অঞ্ঞা অত্তনো পকতিচিমিলিকা ঘটেত্বা ঠপিতা হোতীতি যোজনা। ‘‘তং পঠমচিমিলিক’’ন্তি পাঠসেসং অজ্ঝাহরিত্বা কথিনসাটকস্স কুচ্ছিচিমিলিকং কত্বাতি ইমিনা সম্বন্ধিতব্বং। <span class="bld">পকতিচীৰরস্সা</span>তি অত্তনো পকতিচীৰরস্স। <span class="bld">পকতিপট্টবন্ধচীৰর</span>ন্তি পকতিপট্টেন বন্ধচীৰরং। <span class="bld">পিট্ঠিঅনুৰাতারোপনমত্তেনা</span>তি দীঘতো অনুৰাতস্স চীৰরস্সূপরি আরোপনমত্তেন। দীঘানুৰাতঞ্হি পারুপনকালে পিট্ঠিযং ঠিতত্তা পিট্ঠিঅনুৰাতন্তি ৰুচ্চতি। <span class="bld">কুচ্ছিঅনুৰাতারোপনমত্তেনা</span>তি পুথুলতো অনুৰাতস্স চীৰরস্সূপরি আরোপনমত্তেন। পুথুলানুৰাতঞ্হি পারুপনকালে কুচ্ছিযং ঠিতত্তা কুচ্ছিঅনুৰাতন্তি ৰুচ্চতি। <span class="bld">আগন্তুকপট্টারোপনমত্তেনা</span>তি আগন্তুকপট্টস্স চীৰরস্সূপরি আরোপনমত্তেন। <span class="bld">ৰা</span>তি অথৰা।</p>
<p class="bodytext"><span class="bld">সারুপ্প</span>ন্তি সমণানুচ্ছৰিকং। <span class="bld">পরিকথাযা</span>তি পরিযাযেন উপ্পাদিতায কথায। <span class="bld">অতিউক্কট্ঠং ৰট্টতী</span>তি অতিউক্কট্ঠং এৰ ৰট্টতি। <span class="bld">ওতিণ্ণসদিসমেৰা</span>তি ওতিণ্ণেন ৰত্থেন সদিসমেৰ কথিনচীৰরন্তি সম্বন্ধো। <span class="bld">তত্থা</span>তি দুৰিধেসু সন্নিধীসু। <span class="bld">তদহেৰা</span>তি তস্মিং দিন্নঅহনি এৰ।</p>
<p class="bodytext"><span class="bld">রত্তিনিস্সগ্গিযেনা</span>তি রত্তিঅতিক্কন্তং হুত্বা নিস্সগ্গিযেন। <span class="bld">অঞ্ঞেনা</span>তি তিচীৰরতো অঞ্ঞেন। <span class="bld">সমণ্ডলিকত</span>ন্তি সহ মহামণ্ডলঅড্ঢমণ্ডলেন কতং।</p>
<p class="bodytext"><a name="para309"></a><span class="paranum">৩০৯</span>. এৰং চতুৰীসতিআকারং অনত্থতলক্খণং দস্সেত্বা ইদানি সত্তরসাকারং অত্থতলক্খণং দস্সেন্তো আহ ‘‘অহতেনা’’তিআদি <a name="M0.0366"></a>। তত্থ পরিভোগং ন হনিত্থ ন গচ্ছিত্থাতি <span class="bld">অহতং,</span> পরিভোগেন ন হনিতব্বং ন হিংসিতব্বন্তি ৰা <span class="bld">অহত</span>ন্তি দস্সেন্তো আহ ‘‘অপরিভুত্তেনা’’তি। ‘‘অহতসদিসেনা’’তি ইমিনা <span class="bld">অহতকপ্পেনা</span>তি এত্থ <span class="bld">কপ্প</span>সদ্দো সদিসত্থোতি দস্সেতি। <span class="bld">পাপণিকেনা</span>তি এত্থ পসারিতো আপণো পাপণো, তস্মিং পতিতং পাপণিকন্তি দস্সেন্তো আহ ‘‘আপণদ্বারে পতিত’’ন্তি। ‘‘পিলোতিক’’ন্তি ইমিনা ণিকপচ্চযস্স সরূপং দস্সেতি। <span class="bld">ৰুত্তৰিপল্লাসেনেৰা</span>তি ৰুত্তেহি ‘‘নিমিত্তকতেনা’’তিআদীহি ৰিপল্লাসেন এৰ। <span class="bld">তত্থা</span>তি পরিৰারে <a name="V2.0030"></a>। <span class="bld">হী</span>তি সচ্চং, যস্মা ৰা। <span class="bld">ইধা</span>তি কথিনক্খন্ধকে। অৰুচ্চমানেন তেন ৰচনেন পরিহাযতীতি সম্বন্ধো।</p>
<p class="bodytext"><a name="para310"></a><span class="paranum">৩১০</span>. <span class="bld">তত্থা</span>তি ‘‘কথঞ্চ ভিক্খৰে উব্ভতং হোতি কথিন’’ন্তিআদিপাঠে। জনেত্তিযো মাতরোতি যোজনা। ইমিনা ধম্মেন পুত্তে মানেতীতি <span class="bld">মাতা,</span> ধম্মেন পুত্তেহি মানিযতীতি ৰা <span class="bld">মাতা,</span> সা ৰিয হোন্তীতি <span class="bld">মাতিকা</span>তি দস্সেতি। <span class="bld">কথিনুব্ভার</span>ন্তি চ <span class="bld">কথিনুদ্ধার</span>ন্তি চ অত্থতো সদিসং। <span class="bld">এতা</span>তি এতা পদজাতিযো। <span class="bld">তাসূ</span>তি অট্ঠসু মাতিকাসু। <span class="bld">অস্সা</span>তি কথিনুব্ভারস্স।</p>
<p class="subhead">১৮৮. আদাযসত্তককথা</p>
<p class="bodytext"><a name="para311"></a><span class="paranum">৩১১</span>. <span class="bld">ন পচ্চেস্স</span>ন্তি এত্থ পতীত্যূপসগ্গস্স পুনত্থং, ইধাতুযা চ গত্যত্থং দস্সেন্তো আহ ‘‘ন পুন আগমিস্স’’ন্তি। এৰং পক্কমতো ছিজ্জতীতি সম্বন্ধো।</p>
<p class="bodytext"><span class="bld">এতঞ্চা</span>তি পক্কমনন্তিকং, কথিনুদ্ধারঞ্চ। <span class="bld">তাহ</span>ন্তি তে অহং। <span class="bld">তে</span>তি তুয্হং।</p>
<p class="bodytext"><span class="bld">অঞ্ঞ</span>ন্তি অত্তনো ৰিহারতো অঞ্ঞং। <span class="bld">এৰং হোতী</span>তি এসো পরিৰিতক্কো হোতি। <span class="bld">সো</span>তি আৰাসপলিবোধো। আদিচ্চবন্ধুনা ৰুত্তোতি যোজনা।</p>
<p class="bodytext">দ্বে পলিবোধা একতো ছিজ্জন্তীতি সম্বন্ধো। <span class="bld">অপুব্বং অচরিম</span>ন্তি একপহারেনেৰ। সো পলিবোধূপচ্ছেদো কস্মা ৰিত্থারতো ন ৰুত্তোতি আহ ‘‘সো পনা’’তিআদি। <span class="bld">সো পনা</span>তি পলিবোধূপচ্ছেদো <a name="M0.0367"></a> পন। ন ৰুত্তোতি সম্বন্ধো। <span class="bld">এত্থা</span>তি ইমস্মিং কথিনুব্ভারে। কস্মা অযং কথিনুদ্ধারো <span class="bld">‘‘নাসনন্তিকো’’</span>তি ৰুত্তোতি আহ ‘‘যস্মা’’তিআদি। <span class="bld">তস্সা</span>তি ভিক্খুনো।</p>
<p class="bodytext">আসাৰচ্ছেদিকে ছিজ্জতীতি সম্বন্ধো। <span class="bld">অযং পনা</span>তি আসাৰচ্ছেদিকো কথিনুদ্ধারো পন। অনেকপভেদো হোতীতি সম্বন্ধো। <span class="bld">তস্সা</span>তি ভিক্খুস্স। <span class="bld">ৰুত্তো</span>তি অযং আসাৰচ্ছেদিকো কথিনুদ্ধারো ৰুত্তোতি যোজনা। <span class="bld">এত্থ পনা</span>তি ইমস্মিং পন ঠানে। <span class="bld">তত্থা</span>তি সীমাতিক্কন্তিকে।</p>
<p class="bodytext"><a name="para312-325"></a><span class="paranum">৩১২-৩২৫</span>. <span class="bld">এৰ</span>ন্তিআদি নিগমনং। <span class="bld">সত্তকে</span>তি অট্ঠসু মাতিকাসু আসাৰচ্ছেদতো সেসে সত্তপমাণে, সত্তসমূহে ৰা। <span class="bld">তেযেৰা</span>তি সত্তকে এৰ। <span class="bld">ততো</span>তি ৰারতো। <span class="bld">যে যে</span>তি কথিনুদ্ধারা। <span class="bld">ইতরেহী</span>তি আসাৰচ্ছেদতো অঞ্ঞেহি। যে পলিবোধা ৰুত্তাতি সম্বন্ধো। আৰাসো চজীযতি অনেনাতি <a name="V2.0031"></a> <span class="bld">চত্ত</span>ন্তি ৰচনত্থং দস্সেন্তো আহ ‘‘যেন চিত্তেনা’’তিআদি। <span class="bld">ত</span>ন্তি চিত্তং। ‘‘এসেৰ নযো’’তি ইমিনা আৰাসো ৰমীযতি অনেনাতি <span class="bld">ৰন্তং</span>। আৰাসতো মুচ্চতি অনেনাতি <span class="bld">মুত্ত</span>ন্তি ৰচনত্থং অতিদিসতি। <span class="bld">সব্বত্থা</span>তি সব্বস্মিং কথিনক্খন্ধকে।</p>
<p class="centered">ইতি কথিনক্খন্ধকৰণ্ণনায যোজনা সমত্তা।</p>
<p class="title">৮. চীৰরক্খন্ধকং</p>
<p class="subhead">২০২. জীৰকৰত্থুকথা</p>
<p class="bodytext"><a name="para326"></a><span class="paranum">৩২৬</span>. চীৰরক্খন্ধকে পদক্খিণসদ্দস্স অপসব্যত্থং পটিক্খিপন্তো আহ ‘‘ছেকা কুসলা’’তি। <span class="bld">অভিসটা</span>তি এত্থ সরধাতুযা গতিচিন্তাসু ইধ গত্যত্থেতি দস্সেন্তো আহ ‘‘অভিগতা’’তি। <span class="bld">অভিগতা</span>তি অভিমুখং গন্তব্বা। ননু পাল়িযং <span class="bld">‘‘অত্থিকানং অত্থিকানং মনুস্সান’’</span>ন্তি ৰুত্তং, কস্মা পন ‘‘অত্থিকেহি অত্থিকেহি মনুস্সেহী’’তি ৰুত্তন্তি আহ ‘‘করণত্থে পনা’’তিআদি। ইমিনা ছট্ঠীকত্তা নাম <a name="M0.0368"></a> ততিযাকত্তুনা সমানোযেৰাতি দস্সেতি। নিগমে ৰসতীতি <span class="bld">নেগমো</span>তি ৰুত্তে কুটুম্বিযগণো নেগমো নামাতি আহ ‘‘কুটুম্বিযগণো’’তি।</p>
<p class="bodytext"><a name="para327"></a><span class="paranum">৩২৭</span>. নগরে নিৰসন্তীতি <span class="bld">নাগরা</span>। দত্বা, ৰুট্ঠাপেসুন্তি সম্বন্ধো। <span class="bld">আরামুয্যানৰাহনাদী</span>তি এত্থ <span class="bld">আদি</span>সদ্দেন অঞ্ঞানি উপভোগপরিভোগানি সঙ্গণ্হাতি। <span class="bld">গণিকট্ঠানে</span>তি গণিকায ঠানে। <span class="bld">গণিকা</span>তি চ নগরসোভিনী। সা হি অত্থিকেন জনগণেন অভিগন্তব্বাতি <span class="bld">গণিকা</span>তি ৰুচ্চতি। <span class="bld">পটিসতেন চা</span>তি এত্থ <span class="bld">চ</span>সদ্দো অৰধারণত্থো। রত্তিং গমনস্স পটিনিধিসঙ্খাতেন সতেন এৰাতি হি অত্থো। <span class="bld">গিলান</span>ন্তি এত্থ ভাৰপচ্চযেন ৰিনাপি ভাৰত্থো ঞাতব্বোতি আহ ‘‘গিলানভাৰ’’ন্তি। ‘‘জানাপেয্য’’ন্তি ইমিনা <span class="bld">পটিৰেদেয্য</span>ন্তি এত্থ ৰিদধাতুযা ঞাণত্থং দস্সেতি। <span class="bld">কত্তরসুপ্পে</span>তি এত্থ <span class="bld">কত্তর</span>সদ্দো জিণ্ণপরিযাযোতি আহ ‘‘জিণ্ণসুপ্পে’’তি। সুপন্তি সুনখাদযো এত্থাতি <span class="bld">সুপ্পং,</span> কত্তরং সুপ্পং কত্তরসুপ্পং।</p>
<p class="bodytext"><a name="para328"></a><span class="paranum">৩২৮</span>. <span class="bld">ত</span>ন্তি জীৰকং। অঞ্ঞে রাজদারকা ৰদন্তি কিরাতি সম্বন্ধো। নত্থি মাতা এতস্সাতি <a name="V2.0032"></a> <span class="bld">নিম্মাতিকো। যথা চা</span>তিআদীসু যথা পেসন্তি, তথাতি যোজনা। <span class="bld">চ</span>সদ্দো সম্পিণ্ডনত্থো। ন কেৰলং ৰদন্তিযেৰ, অথ খো ন কোচি কিঞ্চি পেসেতীতি হি অত্থো। <span class="bld">অঞ্ঞেস</span>ন্তি জীৰকতো অঞ্ঞেসং। <span class="bld">তস্সা</span>তি জীৰকস্স। <span class="bld">ইতী</span>তি এৰং। <span class="bld">সো</span>তি জীৰকো। <span class="bld">তং সব্ব</span>ন্তি ‘‘নিম্মাতিকো নিপ্পিতিকো’’তি ৰদনঞ্চ পণ্ণাকারস্স অপেসনঞ্চাতি তং সব্বং।</p>
<p class="bodytext"><span class="bld">যংনূনা</span>তি সাধু ৰত। অহং ৰজ্জসিপ্পং সিক্খেয্যং সাধু ৰতাতি যোজনা। <span class="bld">তস্সা</span>তি জীৰকস্স। <span class="bld">এতদহোসী</span>তি এতং অহোসি, পরিৰিতক্কো অহূতি অত্থো। <span class="bld">পরূপঘাতপটিসংযুত্তানী</span>তি পরং উপগন্ত্বা, উপ ভুসেন ৰা হননেন পটিসংযুত্তানি। <span class="bld">মেত্তাপুব্বভাগ</span>ন্তি সিপ্পস্স পুব্বভাগে পৰত্তা মেত্তা এতস্সাতি মেত্তাপুব্বভাগং। ইতি অহোসীতি যোজনা। পুরিমচিন্তায অনেকন্তভাৰতো একন্তভাৰং দস্সেন্তো আহ ‘‘অপি চা’’তিআদি। <span class="bld">অপি চা</span>তি একন্তেন। <span class="bld">অয</span>ন্তি জীৰকো। <span class="bld">ইতো</span>তি ভদ্দকপ্পতো। <span class="bld">অয</span>ন্তি উপাসকো <a name="M0.0369"></a>। <span class="bld">চতুপরিসন্তরে</span>তি চতুপরিসমজ্ঝে। <span class="bld">পত্থতগুণ</span>ন্তি পত্থরিতগুণং। <span class="bld">ঠানন্তর</span>ন্তি ঠানভেদং, <span class="bld">অহম্পী</span>তি ন অযং উপাসকোযেৰ, অহম্পীতি অত্থো। <span class="bld">ভগৰা</span>তি আলপনপদমেতং। <span class="bld">পত্থন</span>ন্তি ইচ্ছিতৰরং। <span class="bld">চোদিযমানোপী</span>তি উয্যোজিযমানোপি। <span class="bld">পি</span>সদ্দেন পুরিমচিন্তনমপেক্খতি। <span class="bld">এসা</span>তি এসো জীৰকো।</p>
<p class="bodytext"><a name="para329"></a><span class="paranum">৩২৯</span>. <span class="bld">দিসাপামোক্খো</span>তি পদস্স দিসাসু পামোক্খো দিসাপামোক্খোতি ৰচনত্থং দস্সেন্তো আহ ‘‘সব্বদিসাসূ’’তিআদি। <span class="bld">তস্মিঞ্চ সমযে</span>তি জীৰকস্স তস্মিং চিন্তনসমযে চ, আগমংসূতি সম্বন্ধো। <span class="bld">তে</span>তি ৰাণিজে, পুচ্ছীতি সম্বন্ধো। <span class="bld">কুতো</span>তি নগরতো। <span class="bld">তক্কসীলতো</span>তি তক্কসীলনগরতো। <span class="bld">তত্থা</span>তি তক্কসীলে। <span class="bld">আমা</span>তি সম্পটিচ্ছনত্থে নিপাতো, আম অত্থীতি হি অত্থো। <span class="bld">তে</span>তি ৰাণিজা। <span class="bld">তথা</span>তি যথা জীৰকো আহ, তথা অকংসূতি অত্থো। <span class="bld">সো</span>তি জীৰকো। <span class="bld">পিতর</span>ন্তি অভযরাজকুমারং। <span class="bld">তেহী</span>তি ৰাণিজেহি।</p>
<p class="bodytext"><span class="bld">ত</span>ন্তি জীৰকং, পুচ্ছীতি সম্বন্ধো। <span class="bld">সো</span>তি জীৰকো। কস্মা তাত ত্বং ইধাগতো অসি পনাতি পুচ্ছীতি যোজনা। <span class="bld">ততো</span>তি পুচ্ছতো। <span class="bld">সো</span>তি জীৰকো। সিক্খিতুং আগতো অম্হীতি যোজনা। <span class="bld">বহুঞ্চ গণ্হাতী</span>তিআদীসু সো কিঞ্চি কম্মং অকত্বা সিপ্পস্সেৰ সিক্খিতত্তা বহুঞ্চ গণ্হাতীতি আহ ‘‘যথা’’তিআদি। তত্থ যথা সিক্খন্তিযেৰ, এৰং তথা সো ন সিক্খতীতি যোজনা। <span class="bld">সো পনা</span>তি জীৰকো পন, করোতি সিক্খতীতি সম্বন্ধো। <span class="bld">একং কাল</span>ন্তি একস্মিং কালে। এৰং সন্তে কস্মা সো বহুঞ্চ গণ্হাতীতি আহ ‘‘এৰং সন্তেপী’’তিআদি। <span class="bld">মেধাৰিতাযা</span>তি খিপ্পং গহণধারণপঞ্ঞতায, বহুঞ্চ সিপ্পন্তি সম্বন্ধো। অস্স জীৰকস্স গহিতঞ্চ সিপ্পং ন সম্মুস্সতীতি যোজনা।</p>
<p class="bodytext">যত্তকং <a name="V2.0033"></a> সিপ্পং আচরিযো জানাতি, তত্তকং অযং জীৰকো জানাতীতি যোজনা। <span class="bld">য</span>ন্তি সিপ্পং। <span class="bld">অয</span>ন্তি জীৰকো, ভৰিস্সতীতি সম্বন্ধো। <span class="bld">ন</span>ন্তি জীৰকং। <span class="bld">যথা</span>তি যেনাকারেন। <span class="bld">কম্মৰিপাক</span>ন্তি কম্মৰিপাকজং রোগং। ‘‘ন’’ন্তি পদং ‘‘সিক্খাপেসী’’তি পদে কারিতকম্মং, ‘‘ভেসজ্জযোজন’’ন্তি <a name="M0.0370"></a> পদং ধাতুকম্মং। <span class="bld">ভেসজ্জযোজন</span>ন্তি ভেসজ্জেন রোগস্স যোজনং। <span class="bld">সো পনা</span>তি জীৰকো পন। <span class="bld">ইমিনা</span>তি জীৰকেন ন উগ্গহিতং, উগ্গহিতন্তি সম্বন্ধো। <span class="bld">একেন দ্বারেনা</span>তি চতূসু দ্বারেসু একেন দ্বারেন। <span class="bld">আহিণ্ডন্তো</span>তি ৰিচরন্তো। <span class="bld">পরিত্তং পাথেয্য</span>ন্তি এত্থ পরিত্তসদ্দস্স আরক্খনত্থেপি পৰত্তনতো ইধ অপ্পত্থে পৰত্ততীতি দস্সেন্তো আহ ‘‘অপ্পমত্তক’’ন্তি। কস্মা অপ্পমত্তকং পাথেয্যং অদাসীতি যোজনা। <span class="bld">তস্সা</span>তি দিসাপামোক্খস্স। <span class="bld">অয</span>ন্তি জীৰকো, লভিস্সতীতি সম্বন্ধো। <span class="bld">ততো</span>তি লভনতো। <span class="bld">খীণে পাথেয্যে</span>তি পাথেয্যে খীণে সতীতি যোজনা।</p>
<p class="subhead">২০৩. সেট্ঠিভরিযাদিৰত্থুকথা</p>
<p class="bodytext"><a name="para330"></a><span class="paranum">৩৩০</span>. <span class="bld">যা নামা</span>তি যা নাম ঘরণী। <span class="bld">কিম্পি মায</span>ন্তি এত্থ একারলোপসন্ধীতি আহ ‘‘কিম্পি মে অয’’ন্তি। ইমিনা যকারাদেসসন্ধিং নিৰত্তেতি, ‘‘ম্যায’’ন্তিপি পাঠো, এৰং সতি আদেসসন্ধিযেৰ, ন লোপসন্ধি। অযং ঘরণী মে কিঞ্চি দেয্যধম্মং কিম্পি দস্সতীতি যোজনা। <span class="bld">তস্স চা</span>তি সব্বিস্স চ, <span class="bld">কতস্সা</span>তিপি পাঠো। <span class="bld">রোগূপসমস্স চা</span>তি মম রোগস্স উপসমস্স চ, ইমেহি পদেহি <span class="bld">সংযমস্সা</span>তি পদস্স অত্থং দস্সেতি। ‘‘উপকার’’ন্তি ইমিনা <span class="bld">উপজানামী</span>তি এত্থ উপসদ্দস্স অত্থং দস্সেতি। <span class="bld">অধিপ্পাযো</span>তি ঘরণিযা আসযো।</p>
<p class="bodytext"><a name="para331"></a><span class="paranum">৩৩১</span>. ‘‘সব্বালঙ্কারং তুয্হং হোতূ’’তি ইদং ৰচনং রাজা সভাৰতো আহ, উদাহু কিঞ্চি চিন্তেত্বাতি আহ ‘‘রাজা’’তিআদি। তত্থ <span class="bld">ইম</span>ন্তি অলঙ্কারং। <span class="bld">পমাণযুত্তে</span>তি কারণানুরূপে। <span class="bld">ন</span>ন্তি জীৰকং। <span class="bld">নাটকানম্পী</span>তি পঞ্চসতিকানং নাটকানম্পি। <span class="bld">সোপী</span>তি জীৰকোপি। <span class="bld">তেস</span>ন্তি অভযকুমারনাটকানং। <span class="bld">মে</span>তি ময্হং, ন পতিরূপন্তি সম্বন্ধো। <span class="bld">অয্যিকান</span>ন্তি মাতামহীনং। কতস্স মে উপকারন্তি যোজনা। ইমিনা অধিকারো চ উপকারো চ অত্থতো সদিসন্তি দস্সেতি। রাজা পসন্নো দত্বা আহাতি সম্বন্ধো।</p>
<p class="subhead">২০৫. রাজগহসেট্ঠিৰত্থুকথা</p>
<p class="bodytext"><a name="para332"></a><span class="paranum">৩৩২</span>. <span class="bld">ইরিযাপথসম্পরিৰত্তনেনা</span>তি <a name="M0.0371"></a> ইরিযাপথস্স পুনপ্পুনং পরিৰত্তনেন। তীহি সত্তাহেহি নিচ্চলস্স <a name="V2.0034"></a> নিপন্নস্স অস্স সেট্ঠিস্স মত্থলুঙ্গন্তি যোজনা। অপ্পেৰ নিপজ্জেয্যাতি যোজনা। <span class="bld">ন</span>ন্তি সেট্ঠিং। <span class="bld">তেনেৰা</span>তি তেনেৰ কারণেন। সীসং ছাদেতীতি <span class="bld">সীসচ্ছৰী</span>তি ৰুত্তে সীসপটিচ্ছাদনচম্মন্তি আহ ‘‘সীসচম্ম’’ন্তি। <span class="bld">তস্সা</span>তি সেট্ঠিস্স। <span class="bld">তীহি সত্তাহেনা</span>তি এত্থ পুব্বপদেন পচ্ছিমপদং গুণিত্বা গহেতব্বন্তি আহ ‘‘তীহি পস্সেহি একেনেকেন সত্তাহেনা’’তি।</p>
<p class="bodytext"><a name="para333"></a><span class="paranum">৩৩৩</span>. <span class="bld">জনং নীহরাপেত্বা</span>তি জনং অপক্কমাপেত্বা।</p>
<p class="subhead">২০৭. পজ্জোতরাজৰত্থুকথা</p>
<p class="bodytext"><a name="para334"></a><span class="paranum">৩৩৪</span>. <span class="bld">ৰিচ্ছিকস্স জাতো</span>তি ৰিচ্ছিকস্স কারণা জাতো, ৰিচ্ছিকং পটিচ্চ জাতোতি অত্থো। সব্বি চ ভেসজ্জং ৰিচ্ছিকানং পটিকূলং হোতীতি যোজনা। <span class="bld">পঞ্ঞাসযোজনিকা</span>তি এত্থ ণিকপচ্চযস্স গন্তুং সমত্থত্থে পৰত্তভাৰং দস্সেন্তো আহ ‘‘গন্তুং সমত্থো হোতী’’তি। <span class="bld">অস্স রঞ্ঞো</span>তি চন্দপজ্জোতনামকস্স অস্স রঞ্ঞো। <span class="bld">হত্থিনীযেৰা</span>তি ভদ্দৰতিকা নাম হত্থিনীযেৰ। <span class="bld">ৰীসযোজনসত</span>ন্তি ৰীসাধিকং যোজনসতং।</p>
<p class="bodytext">ভুঞ্জিতুং নিসিন্নস্স একস্স কুলপুত্তস্স দ্বারেতি যোজনা। <span class="bld">তস্সা</span>তি কুলপুত্তস্স, আরোচেসীতি সম্বন্ধো। <span class="bld">সো</span>তি কুলপুত্তো, ‘‘আহরা’’তি আণাপেসীতি সম্বন্ধো। <span class="bld">ইতরো</span>তি পুরিসো। <span class="bld">ত</span>ন্তি পত্তং। <span class="bld">যত্থ যত্থা</span>তি যস্মিং যস্মিং ভৰে। তত্থ তত্থ ৰাহনসম্পন্নো হোমীতি যোজনা। <span class="bld">সো</span>তি পুরিসো। পজ্জোতো নাম অযং রাজা জাতোতি যোজনা।</p>
<p class="bodytext"><span class="bld">সব্বিং পাযেত্বা</span>তি ইদং উপলক্খণমত্তন্তি দস্সেন্তো আহ ‘‘সব্বিঞ্চ পাযেত্বা’’তিআদি। সব্বিঞ্চ পাযেত্বা, পরিচারকানং আহারাচারে ৰিধিঞ্চ আচিক্খিত্বাতি অত্থো। <span class="bld">ওলুম্পেত্বা</span>তি লুপিধাতু <a name="M0.0372"></a> ওদহনত্থোতি আহ ‘‘ওদহিত্বা’’তি। <span class="bld">ৰিরেচেসী</span>তি উদ্ধঞ্চ অধো চ ৰিরেচেসি।</p>
<p class="subhead">২০৮. সিৰেয্যকদুস্সযুগকথা</p>
<p class="bodytext"><a name="para335"></a><span class="paranum">৩৩৫</span>. <span class="bld">সিৰথিক</span>ন্তি সিৰা জম্বুকা কুণপখাদনত্থায আগন্ত্বা তিট্ঠন্তি এত্থাতি <span class="bld">সিৰট্ঠং,</span> তদেৰ <span class="bld">সিৰথিকং,</span> ইমিনা সিৰথিকাযং উপ্পন্নং সিৰেয্যকং থিকসদ্দস্স লোপং কত্বাতি দস্সেতি। <span class="bld">তত্থা</span>তি উত্তরকুরূসু। <span class="bld">ত</span>ন্তি মতং। <span class="bld">হত্থিসোণ্ডকসকুণা</span>তি হত্থিলিঙ্গৰিহঙ্গমা। তে হি হত্থিনো সোণ্ডো ৰিয সোণ্ডো এতেসু অত্থীতি <span class="bld">হত্থীসোণ্ডকা,</span> তে চ তে সকুণা চেতি হত্থিসোণ্ডকসকুণাতি <a name="V2.0035"></a> ৰুচ্চন্তি। <span class="bld">রঞ্ঞো আহরন্তী</span>তি রঞ্ঞো অত্থায, সন্তিকং ৰা আহরন্তি। <span class="bld">ইদ</span>ন্তি সিৰেয্যকং দুস্সযুগং। সিৰিরট্ঠে ৰাযিতং <span class="bld">সিৰেয্যক</span>ন্তি চ দস্সেন্তো আহ ‘‘অথৰা’’তিআদি। <span class="bld">তেনা</span>তি কারণেন। ‘‘সিৰেয্যকন্তি…পে॰… ৰদন্তী’’তি পোরাণা আহূতি যোজনা।</p>
<p class="subhead">২০৯. সমত্তিংসৰিরেচনকথা</p>
<p class="bodytext"><a name="para336"></a><span class="paranum">৩৩৬</span>. <span class="bld">কিংপনা</span>তি এত্থ কিংসদ্দো অনিযমত্থো। লূখো কিং, ন লূখো কিন্তি হি অত্থো। ‘‘সিনেহপানং পন তেমেতী’’তি চ ‘‘করোতী’’তি চ সম্বন্ধো। <span class="bld">সব্বত্থা</span>তি সকলকাযে। <span class="bld">সিরা</span>তি কণ্ডরা। <span class="bld">অয</span>ন্তি জীৰকো। <span class="bld">ওল়ারিকদোসহরণত্থ</span>ন্তি ওল়ারিকস্স দোসস্স অপনযনত্থং। <span class="bld">পকতত্তে</span>তি পকতিসঙ্খাতে সভাৰে সতীতি সম্বন্ধো। ভগৰা ভন্তেতি যোজনা। <span class="bld">কুতো</span>তি কস্স সন্তিকা। ৰট্টতি নু খোতি চিন্তেসীতি যোজনা। <span class="bld">ততো</span>তি চিন্তনতো। <span class="bld">সোণো</span>তি কোল়িৰীসসোণো, ভুঞ্জতীতি সম্বন্ধো। <span class="bld">ততো</span>তি সোণস্স সন্তিকা। <span class="bld">তস্সা</span>তি সোণস্স। <span class="bld">সো</span>তি সোণো। <span class="bld">থেরস্সা</span>তি মোগ্গল্লানত্থেরস্স। ইদং ‘‘পত্ত’’ন্তিপদে সামী, ‘‘অদাসী’’তি পদে সম্পদানং। অঞ্ঞং পিণ্ডপাতন্তি সম্বন্ধো।</p>
<p class="bodytext">রাজাপি খো ভুঞ্জিতুকামো অহোসীতি সম্বন্ধো। যঞ্চ সুজাতা অদাসি, যঞ্চ পরিনিব্বানকালে চুন্দো কম্মারপুত্তো, ভাজনগতেসু <a name="M0.0373"></a> দ্বীসুযেৰ তেসু পিণ্ডপাতেসু দেৰতা ওজং পক্খিপন্তীতি যোজনা। <span class="bld">অঞ্ঞেসূ</span>তি দ্বীহি পিণ্ডপাতেহি অঞ্ঞেসু। <span class="bld">ইচ্ছ</span>ন্তি রুচিং। <span class="bld">সো</span>তি বিম্বিসারো রাজা। <span class="bld">তৰেৰা</span>তি তুয্হমেৰ। <span class="bld">ত</span>ন্তি ভগৰতো ৰচনং। রাজা অকাসীতি সম্বন্ধো। <span class="bld">তে</span>তি অসীতিকুলপুত্তসহস্সা। <span class="bld">এতদত্থমেৰা</span>তি সোণস্স অরহত্তে পতিট্ঠাপনত্থমেৰ, ন রঞ্ঞো অনুগ্গহত্থন্তি অধিপ্পাযো।</p>
<p class="subhead">২১০. ৰরযাচনকথা</p>
<p class="bodytext"><a name="para337"></a><span class="paranum">৩৩৭</span>. কতং ভত্তকিচ্চং যেনাতি <span class="bld">কতভত্তকিচ্চো,</span> তস্মিং সতীতি সম্বন্ধো। <span class="bld">ৰুত্তনযেনেৰা</span>তি রাহুলৰত্থুম্হি (মহাৰ॰ অট্ঠ॰ ১০৫) ৰুত্তনযেনেৰ। <span class="bld">ইদং ৰত্থ</span>ন্তি ইদং সিৰেয্যকং ৰত্থং, উপ্পন্নন্তি সম্বন্ধো। ‘‘তাৰা’’তি অজ্ঝাহরিতব্বো। <span class="bld">এত্থন্তরে</span>তি এতস্মিং ৰত্থুপ্পন্নকালমজ্ঝে। কোচি ভিক্খূতি সম্বন্ধো। <span class="bld">তেনা</span>তি পংসুকূলিকহেতুনা। <span class="bld">অয</span>ন্তি জীৰকো। <span class="bld">গহপতিচীৰর</span>ন্তি এত্থ গহপতীনং চীৰরন্তি অত্থং পটিক্খিপন্তো আহ ‘‘গহপতীহি দিন্নং চীৰর’’ন্তি <a name="V2.0036"></a>। <span class="bld">ৰত্থদানানিসংসপটিসংযুত্তাযা</span>তি ‘‘ৰত্থদো হোতি ৰণ্ণদো’’তিআদিকায (সং॰ নি॰ ১.৪২) ৰত্থদানস্স আনিসংসেন পটিসংযুত্তায। ৰিচ্ছাৰসেন ৰুত্তো ‘‘ইতরীতরেনা’’তি সব্বনামসদ্দো অনিযমত্থোতি আহ ‘‘অপ্পগ্ঘেনপি মহগ্ঘেনপি যেন কেনচী’’তি। <span class="bld">পাৰারো</span>তি উত্তরাসঙ্গো। সো হি পারুপনত্থায ৰরিযতি ইচ্ছিযতীতি পাৰারোতি ৰুচ্চতি। ‘‘কপ্পাসাদিভেদো’’তি ইমিনা তস্স সরূপং দস্সেতি। <span class="bld">পকতিকোজৰমেৰা</span>তি পকতিযা ভিক্খূনং সারুপ্পং কোজৰমেৰ। সোল়সনাটকিত্থীনং ঠত্বা নচ্চযোগ্যত্তা মহতী পিট্ঠি এতস্সাতি <span class="bld">মহাপিট্ঠিযং,</span> তমেৰ কোজৰং <span class="bld">মহাপিট্ঠিযকোজৰং</span>। তস্স কির লোমানি চতুরঙ্গুলাধিকানি হোন্তি।</p>
<p class="subhead">২১১. কম্বলানুজাননাদিকথা</p>
<p class="bodytext"><a name="para338"></a><span class="paranum">৩৩৮</span>. <span class="bld">কাসীন</span>ন্তি কাসীনং জনপদানং, কাসিরট্ঠে নিৰাসীনং জনানং ৰা। <span class="bld">পসেনদিস্সা</span>তি পচ্চুট্ঠং, পটিপক্খং ৰা সেনং জিনাতীতি <span class="bld">পসেনদি</span> জকারস্স দকারং কত্বা। <span class="bld">এসা</span>তি এসো কাসিরাজা। ‘‘সহস্স’’ন্তি <a name="M0.0374"></a> ইমিনা <span class="bld">কাসি</span>সদ্দস্স সঙ্কেতসঙ্খ্যং দস্সেতি। <span class="bld">তংঅগ্ঘনকো</span>তি তেন কাসিনা অগ্ঘনকো। কস্মা অড্ঢকাসীতি (থেরীগা॰ অট্ঠ॰ ২৫) ৰুত্তোতি আহ ‘‘অযং পনা’’তিআদি। <span class="bld">অয</span>ন্তি কম্বলো। <span class="bld">পনা</span>তি কারণত্থজোতকো। যস্মাতি হি অত্থো।</p>
<p class="bodytext"><a name="para339"></a><span class="paranum">৩৩৯</span>. ভঞ্জিতব্বং খোমাদীনি পঞ্চ সুত্তানি মিস্সিত্বা অৰমদ্দিতব্বন্তি <span class="bld">ভঙ্গ</span>ন্তি দস্সেন্তো আহ ‘‘ভঙ্গং নামা’’তিআদি। <span class="bld">ৰাকমযমেৰা</span>তি ভঙ্গনামকেন ৰাকেন নিব্বত্তমেৰ।</p>
<p class="bodytext"><a name="para340"></a><span class="paranum">৩৪০</span>. <span class="bld">তে</span>তি ভিক্খূ, সল্লক্খিংসু কিরাতি সম্বন্ধো। <span class="bld">এতস্সা</span>তি পদস্স, অত্থন্তি সম্বন্ধো। <span class="bld">ন অচ্ছিংসূ</span>তি ন আসিংসু, ন ৰসিংসূতি অত্থো। <span class="bld">নাকামা</span>তি এত্থ কমুধাতু ইচ্ছত্থো যকারলোপোতি আহ ‘‘ন অনিচ্ছাযা’’তি। <span class="bld">দাতব্বো</span>তি ভাগো দাতব্বো। <span class="bld">উপচারে</span>তি সুসানস্স সমীপে। ‘‘অকামা ভাগং দাতু’’ন্তি ৰচনস্স অনেকন্তভাৰং দস্সেতুং ৰুত্তং ‘‘যদি পনা’’তিআদি। <span class="bld">ইধা</span>তি ইমং সুসানং। ‘‘সম্পত্তা গণ্হন্তূ’’তি দেন্তীতি যোজনা। <span class="bld">যেনা</span>তি ভিক্খুনা। <span class="bld">সদিসা ওক্কমিংসূ</span>তি এত্থ সদিসসদ্দো সমপরিযাযোতি আহ ‘‘সমং ওক্কমিংসূ’’তি। <span class="bld">সম</span>ন্তি ভাৰনপুংসকো। সমানদিসাযাতি ৰা দস্সেন্তো আহ ‘‘একদিসায ৰা’’তি। এত্থ পন যকারলোপো দট্ঠব্বো। <span class="bld">বহিমেৰা</span>তি সুসানতো বহি এৰ। <span class="bld">কতিক</span>ন্তি কতেন পৰত্তং সঙ্গরং।</p>
<p class="subhead">২১৩. চীৰরপটিগ্গাহকসম্মুতিকথা</p>
<p class="bodytext"><a name="para342"></a><span class="paranum">৩৪২</span>. ‘‘যো <a name="V2.0037"></a> ন ছন্দাগতিং গচ্ছতী’’তিআদীসু এৰং ৰিনিচ্ছযো ৰেদিতব্বোতি যোজনা। ঞাতকাদীনং চীৰরন্তি সম্বন্ধো। <span class="bld">একচ্চস্মি</span>ন্তি জনে। <span class="bld">ৰা</span>সদ্দো ৰিকপ্পত্থো। এতেসু তীসু অঞ্ঞতরেন কারণেন ছন্দাগতিং গচ্ছতি নামাতি হি অত্থো। আগতস্সাপি চীৰরন্তি সম্বন্ধো <span class="bld">পি</span>সদ্দো গরহত্থো। পগেৰ পচ্ছা আগতস্সাতি হি অত্থো। <span class="bld">অৰমঞ্ঞ</span>ন্তি উঞ্ঞাতং। <span class="bld">ৰো</span>তি তুম্হাকং। নত্থি কিন্তি যোজনা। মুট্ঠা <a name="M0.0375"></a> সতি এতস্সাতি <span class="bld">মুট্ঠস্সতি</span>। আগতানম্পি চীৰরন্তি সম্বন্ধো। <span class="bld">পি</span>সদ্দো সম্ভাৰনত্থো। পগেৰ পঠমং আগতানন্তি হি অত্থো। এতং চীৰরপটিগ্গাহকট্ঠানং নামাতি যোজনা। <span class="bld">সন্তসন্তো ৰা</span>তি খেদখেদো ৰা। <span class="bld">ইদঞ্চিদঞ্চা</span>তি ইদঞ্চ ইদঞ্চ চীৰরং। <span class="bld">তস্মা</span>তি যস্মা চ গচ্ছতি, যস্মা চ জানাতি, তস্মা। <span class="bld">যো</span>তি ভিক্খু। সক্কোতীতি সম্বন্ধো। এৰরূপো ভিক্খু সম্মনিতব্বোতি যোজনা।</p>
<p class="bodytext"><span class="bld">অপলোকনেনপী</span>তি ‘‘ইত্থন্নামং ভিক্খুং চীৰরপটিগ্গাহকং কাতুং সঙ্ঘং অপলোকেমী’’তি অপলোকনেনপি, সম্মনিতুন্তি সম্বন্ধো। <span class="bld">যত্থ পনা</span>তি যস্মিং পন ধুরৰিহারে।</p>
<p class="bodytext">‘‘গহিতট্ঠানেযেৰা’’তি ইমিনা <span class="bld">তত্থেৰা</span>তি এত্থ তসদ্দস্স ৰিসযং দস্সেতি। ‘‘ছড্ডেত্বা’’তি ইমিনা <span class="bld">উজ্ঝিত্বা</span>তি এত্থ উধধাতুযা ৰিস্সজ্জনত্থং দস্সেতি। <span class="bld">চীৰরপটিগ্গাহক</span>ন্তি পদস্স চীৰরং পটিগ্গণ্হাতীতি চীৰরপটিগ্গাহকোতি ৰচনত্থং দস্সেন্তো আহ ‘‘যো’’তিআদি। তত্থ যো পটিগ্গণ্হাতি, সো চীৰরপটিগ্গাহকো নামাতি যোজনা। ‘‘চীৰরপটিসামক’’ন্তি ইমিনা চীৰরং গহিতট্ঠানতো নীহরিত্বা ভণ্ডাগারে দহতি ঠপেতীতি <span class="bld">চীৰরনিদহকো</span>তি অত্থং দস্সেতি। যো ন ছন্দাতিং গচ্ছতীতিআদীসু <span class="bld">এত্থ</span> এতেসু চ ইতো পরঞ্চাতি যোজনা।</p>
<p class="subhead">২১৪. ভণ্ডাগারসম্মুতিআদিকথা</p>
<p class="bodytext"><a name="para343"></a><span class="paranum">৩৪৩</span>. যো ৰিহারো ৰা যো অড্ঢযোগো ৰা হোতি, সো ৰিহারাদিকো সম্মনিতব্বোতি যোজনা। ‘‘আরামিকসামণেরাদীহী’’তি পদং ৰিৰিত্তত্থে অপাদানং, করণম্পি যুজ্জতি। পচ্চন্তসেনাসনং পন ন সম্মনিতব্বং চোরাদিউপদ্দৰত্তা। <span class="bld">ৰিহারমজ্ঝেযেৰা</span>তি ভণ্ডাগারৰিহারমজ্ঝেযেৰ।</p>
<p class="bodytext"><span class="bld">যস্সা</span>তি ভণ্ডাগারস্স। ইদং পদং ‘‘ছদনাদীসূ’’তি পদে সামী, ‘‘নত্থী’’তি পদে সম্পদানং <a name="V2.0038"></a>। <span class="bld">যস্স পনা</span>তি ভণ্ডাগারস্স পন। <span class="bld">যত্থ কত্থচী</span>তি <a name="M0.0376"></a> যস্মিং কস্মিংচি ঠানে। <span class="bld">যেনা</span>তি পতিতহেতুনা। মূসিত্বা খাদতীতি <span class="bld">মূসিকো</span>। আদিসদ্দেন গোধামঙ্গুসাদযো সঙ্গণ্হাতি। উপ ভুসং, উপগুহিত্বা ৰা চিনন্তীতি <span class="bld">উপচিকা। ত</span>ন্তি ওৰস্সনাদিং। <span class="bld">হী</span>তি সচ্চং, যস্মা ৰা। <span class="bld">এৰ</span>ন্তিআদি নিগমনং।</p>
<p class="bodytext"><span class="bld">চীৰরপটিগ্গাহকাদীহী</span>তি আদিসদ্দেন চীৰরনিদহকভণ্ডাগারিকে সঙ্গণ্হাতি। <span class="bld">তত্থা</span>তি তেসু। চীৰরপটিগ্গাহকেন ন গণ্হিতব্বন্তি সম্বন্ধো। <span class="bld">তাৰা</span>তি চীৰরনিদহকভণ্ডাগারিকানং, তেহি ৰা পঠমং। <span class="bld">যং য</span>ন্তি চীৰরং। <span class="bld">তথেৰা</span>তি যথা ৰিসুং ৰিসুং কত্বা গণ্হতি, তথেৰ। <span class="bld">চীৰরনিদহকেনাপী</span>তি পিসদ্দো ন কেৰলং পটিগ্গাহকেনেৰ, অথ খো নিদহকেনপীতি সম্পিণ্ডেতি। <span class="bld">তথেৰা</span>তি যথা নিদহকো আচিক্খতি, তথেৰ। <span class="bld">ততো</span>তি তেহি চীৰরেহি, ৰিভত্তঅপাদানং, তেসু চীৰরেসু ৰা নিদ্ধারণং। <span class="bld">তদেৰা</span>তি সঙ্ঘেন ৰুত্তচীৰরমেৰ।</p>
<p class="bodytext"><span class="bld">ইতী</span>তিআদি নিগমনং। ভগৰতা অনুঞ্ঞাতোতি সম্বন্ধো। <span class="bld">ভণ্ডাগার</span>ন্তি ভণ্ডস্স ঠপনোকাসং অগারং। <span class="bld">ভণ্ডাগারিকো</span>তি ভণ্ডাগারে নিযুত্তো। <span class="bld">বাহুল্লিকতাযা</span>তি পচ্চযবাহুল্লেন নিযুত্তভাৰত্থং। এৰং সন্তে কিমত্থায অনুঞ্ঞাতোতি আহ ‘‘অপি চা’’তিআদি। অনুগ্গহায অনুঞ্ঞাতোতি সম্বন্ধো। <span class="bld">হী</span>তি ৰিত্থারো। নেৰ জানেয্যুন্তি যোজনা। দ্বে দ্বে ৰা চীৰরেতি সম্বন্ধো। <span class="bld">সঙ্গহং কাতু</span>ন্তি সঙ্ঘেন সঙ্গহং কাতুং।</p>
<p class="bodytext"><span class="bld">ন ৰুট্ঠাপেতব্বো</span>তি এত্থ অত্থুদ্ধারৰসেন অঞ্ঞেপি অৰুট্ঠাপনীযে দস্সেন্তো আহ ‘‘অঞ্ঞেপী’’তিআদি। <span class="bld">হী</span>তি ৰিত্থারো। <span class="bld">তত্থা</span>তি চতূসু। সঙ্ঘো পন দেতীতি সম্বন্ধো। <span class="bld">উপকারতায চা</span>তি সঙ্ঘস্স উপকারতায চ। এত্থ চ পুরিমেসু তীসু একোযেৰ হেতু, পচ্ছিমে পন দ্বে হেতৰোতি দট্ঠব্বং।</p>
<p class="bodytext"><span class="bld">সম্মুখীভূতেনা</span>তি অঞ্ঞমঞ্ঞস্স মুখে সংৰিজ্জমানো, সন্নিপতিতো ৰা <span class="bld">সম্মুখো,</span> সম্মুখো হুত্বা ভূতো <span class="bld">সম্মুখীভূতো</span>। ভূসদ্দযোগত্তা অকারস্সীকারো হোতি, অন্তোউপচারসীমাযং ঠিতো সঙ্ঘো <a name="M0.0377"></a>। তমত্থং দস্সেন্তো আহ ‘‘অন্তোউপচারসীমাযং ঠিতেনা’’তি। <span class="bld">কোলাহল</span>ন্তি বহুজনেহি সন্নিপতিত্বা একতো কতং অব্যত্তসদ্দং। তদাকারং দস্সেন্তো আহ ‘‘অম্হাক’’ন্তিআদি। ‘‘চীৰরভাজকেসূ’’তিআদিনা অগতিগমনাকারং দস্সেতি, তং সুৰিঞ্ঞেয্যমেৰ। <span class="bld">তুলাভূতো</span>তি তুলায সদিসো হুত্বা ভূতো, তুলায সদিসভাৰং পত্তো ৰা। <span class="bld">মজ্ঝত্তো</span>তি মজ্ঝে ঠিতো অত্তা সভাৰো এতস্সাতি মজ্ঝত্তো।</p>
<p class="bodytext"><span class="bld">ইদ</span>ন্তি <a name="V2.0039"></a> চীৰরং। <span class="bld">ঘন</span>ন্তি নিরন্তরং। <span class="bld">তনুক</span>ন্তি ৰিরল়ং। এত্থ ‘‘উচ্চিনিত্বা’’তি ইমিনা ৰত্থস্স পমাণেন উচ্চিননং দস্সেতি। ‘‘তুলযিত্বা’’তি ইমিনা অগ্ঘেন তুলনং দস্সেতি। <span class="bld">ৰণ্ণাৰণ্ণং কত্বা</span>তি ৰণ্ণঞ্চ অৰণ্ণঞ্চ খুদ্দকঞ্চ পমাণং, মহন্তঞ্চ পমাণং কত্বাতি অত্থো। একচ্চানি চীৰরানি অপ্পগ্ঘানি হোন্তি, একচ্চানি মহগ্ঘানীতি ৰুত্তং হোতি। <span class="bld">দসদসঅগ্ঘনক</span>ন্তি দসহি দসহি কহাপণেহি অগ্ঘনকং। <span class="bld">য</span>ন্তি চীৰরং, <span class="bld">বন্ধিত্বা</span>তি নৰগ্ঘনকং একগ্ঘনকেন, অট্ঠগ্ঘনকঞ্চ দ্বিঅগ্ঘনকেন বন্ধিত্বাতি অত্থো। <span class="bld">সমে পটিৰীসে</span>তি সমপমাণে পটিৰীসে ঠপেত্বা, ইমিনা ‘‘ৰণ্ণাৰণ্ণ’’ন্তি এত্থ <span class="bld">ৰণ্ণ</span>সদ্দো পমাণত্থোতি দীপেতি। <span class="bld">দস দস ভিক্খূ</span>তি ইদং উপলক্খণৰসেন ৰুত্তং অঞ্ঞেনাকারেনাপি গণেতুং সক্কুণেয্যত্তা। <span class="bld">ভণ্ডিক</span>ন্তি চীৰরভণ্ডেন নিযুত্তং পুটং। <span class="bld">কুসো</span>তি সলাকদণ্ডো।</p>
<p class="bodytext"><span class="bld">অত্তিস্সরা</span>তি অত্তনাৰ অত্তানং ইস্সরা। অঞ্ঞেসং ৰত্তপটিপত্তিন্তি সম্বন্ধো। <span class="bld">উপড্ঢভাগো</span>তি ভিক্খূনং লদ্ধভাগতো উপড্ঢো ভাগো। <span class="bld">যে পনা</span>তি সামণেরা পন। <span class="bld">সমভাগো</span>তি ভিক্খূনং ভাগেন সমো ভাগো। <span class="bld">ইদঞ্চা</span>তি ‘‘উপড্ঢপটিৰীস’’ন্তি ৰচনঞ্চ, কথিতন্তি সম্বন্ধো। <span class="bld">সমকমেৰা</span>তি ভিক্খুসামণেরানং সমপমাণমেৰ। <span class="bld">তত্রুপ্পাদৰস্সাৰাসিক</span>ন্তি তস্মিং ৰিহারে উপ্পাদেন মূলেন উপ্পাদিতং ৰস্সাৰাসিকং। <span class="bld">ফাতিকম্ম</span>ন্তি ৰড্ঢনকম্মং ‘‘যত্তকেন ৰিনযাগতেন সম্মুঞ্জনিবন্ধনাদিনা হত্থকম্মেন ৰিহারস্স ঊনতা ন হোতি, তত্তকং কত্বাতি অত্থো। <span class="bld">এত</span>ন্তি ফাতিকম্মং কত্বা গহণং <a name="M0.0378"></a>। <span class="bld">হী</span>তি সচ্চং। <span class="bld">এত্থা</span>তি তত্রুপ্পাদৰস্সাৰাসিকগহণে। <span class="bld">সব্বেস</span>ন্তি অখিলানং ভিক্খুসামণেরানং। <span class="bld">ভণ্ডাগারিকচীৰরেপী</span>তি ভণ্ডাগারে ঠপিতে অকালচীৰরেপি। পিসদ্দেন তত্রুপ্পাদৰস্সাৰাসিকমপেক্খতি। সামণেরা উক্কুট্ঠিং করোন্তীতি সম্বন্ধো। <span class="bld">অপহরিতক</span>ন্তি হরিতৰিরহিতং। <span class="bld">রঙ্গছল্লি</span>ন্তি রজনচ্ছৰিং। <span class="bld">এত</span>ন্তি উক্কুট্ঠিকরণতো সমভাগদানং, ৰুত্তন্তি সম্বন্ধো। <span class="bld">যে চা</span>তি সামণেরা চ। <span class="bld">ৰিরজ্ঝিত্বা করোন্তী</span>তি কত্তব্বকালেসু অকত্বা যথিচ্ছিতক্খণে করোন্তি। <span class="bld">তে</span>তি সামণেরে। <span class="bld">সমপটিৰীসো দাতব্বো</span>তি ‘‘করিস্সামা’’তি পটিঞ্ঞাতমত্তেন সমো পটিৰীসো দাতব্বো।</p>
<p class="bodytext">‘‘সকং ভাগং দাতু’’ন্তি ইদং ৰুত্তন্তি সম্বন্ধো। কিং সন্ধায ৰুত্তন্তি আহ ‘‘ভণ্ডাগারতো…পে॰… সন্ধাযা’’তি। <span class="bld">পহতাযা</span>তি পহরিতব্বায, পহনিতব্বায ৰা। <span class="bld">তস্মা</span>তি যস্মা সন্ধায ৰুত্তং, তস্মা। <span class="bld">অনীহটেসূ</span>তি ভণ্ডাগারতো অনীহরিতেসু। <span class="bld">ইমস্স ভিক্খুনো</span>তি উত্তরিতুকামস্স ইমস্স ভিক্খুনো। <span class="bld">তুলাযা</span>তি মানেন।</p>
<p class="bodytext"><span class="bld">তেসূ</span>তি সাটকেসু, একো সাটকোতি যোজনা। সব্বেসু পাতিতেসূতি সম্বন্ধো। <span class="bld">এত্তকেনা</span>তি <a name="V2.0040"></a> দ্বাদসগ্ঘনকেন। <span class="bld">তং সুত্বা</span>তি ভিক্খূনং তং ৰচনং সুত্বা। <span class="bld">সব্বত্থা</span>তি সব্বস্মিং সঙ্ঘগণসন্তকে। অনুপ্পদানেন খিপিযতি পক্খিপিযতীতি <span class="bld">অনুক্খেপ</span>ন্তি দস্সেন্তো আহ ‘‘অনুক্খেপং নামা’’তিআদি। যত্তকং অগ্ঘন্তি সম্বন্ধো। তত্তকেন অগ্ঘেন অগ্ঘনকেতি যোজনা। <span class="bld">ৰিকল্লকা</span>তি ৰিকলস্স ভাৰো ৰিকল্লং, চীৰরপুগ্গলানং অপহোনকভাৰো, তদেৰ ৰিকল্লকা। ‘‘তত্থা’’তি পাঠসেসো, তেসু দ্বীসু ৰিকল্লকেসূতি অত্থো। <span class="bld">অত্থী</span>তি সংৰিজ্জন্তি, নিপাতোযং। ছিন্দন্তেহি চ দাতব্বানীতি সম্বন্ধো। <span class="bld">দাতব্বানী</span>তি চ ছিন্দিতব্বানি। দাসদ্দো হি অৰখণ্ডনত্থো। <span class="bld">দাতু</span>ন্তি অৰখণ্ডিতুং। <span class="bld">এৰ</span>ন্তিআদি নিগমনং। <span class="bld">এত্থা</span>তি এতেসু ৰিকল্লকেসু। <span class="bld">ত</span>ন্তি চীৰরং <a name="M0.0379"></a>। <span class="bld">অথা</span>তি তোসিততো পরং। <span class="bld">তত্থা</span>তি একস্স ভিক্খুনো কোট্ঠাসে। <span class="bld">সামণক</span>ন্তি সমণস্স অনুরূপং। <span class="bld">যো</span>তি ভিক্খু। <span class="bld">তেনা</span>তি পরিক্খারেন। <span class="bld">ইদম্পী</span>তি অঞ্ঞং সামণকস্স পরিক্খারস্স ঠপনম্পি। পিসদ্দেন পুরিমং ৰত্থছিন্দনমপেক্খতি।</p>
<p class="bodytext"><span class="bld">ৰগ্গ</span>ন্তি সমূহং। অট্ঠ ৰা নৰ ৰা ভিক্খূ হোন্তীতি যোজনা। <span class="bld">তেস</span>ন্তি অট্ঠন্নং ৰা নৰন্নং ৰা। <span class="bld">এৰ</span>ন্তিআদি নিগমনং। অযং অপহোনকভাৰোতি যোজনা। পুন চীৰরস্সেৰ ৰিকল্লকভাৰং দস্সেন্তো আহ ‘‘অথৰা’’তিআদি। এত্থ পুরিমনযে চীৰরস্স চ পুগ্গলস্স চ ৰিকল্লকং হোতি, পচ্ছিমে চীৰরস্সেৰাতি অযমেতেসং ৰিসেসো।</p>
<p class="subhead">২১৫. চীৰররজনকথা</p>
<p class="bodytext"><a name="para344"></a><span class="paranum">৩৪৪</span>. <span class="bld">গিহিপরিভুত্তং পনা</span>তি গিহিনা পরিভুত্তং ৰত্থং পন, কিঞ্চি ফলন্তি সম্বন্ধো।</p>
<p class="bodytext"><span class="bld">সীতুদকা</span>তি সীতং উদকং। লিঙ্গৰিপল্লাসো হি অযং। <span class="bld">উত্তরাল়ুম্প</span>ন্তি এত্থ উত্তর উল়ুম্পন্তি পদচ্ছেদং কত্বা অকারতো উকারস্স লোপং কত্বা, পুব্বসরস্স চ দীঘং কত্বা ‘‘উত্তরাল়ুম্প’’ন্তি ৰুচ্চতি। <span class="bld">উত্তরাল়ূ</span>তি উত্তরউদকং। <span class="bld">উল়ু</span>সদ্দো হি উদকৰাচকো, তং পাতি রক্খতীতি উত্তরাল়ুম্পং। তস্স সরূপং দস্সেন্তো আহ ‘‘ৰট্টাধারক’’ন্তি। <span class="bld">রজন</span>ন্তি রজনছল্লিং। <span class="bld">হী</span>তি ফলজোতকো। <span class="bld">রজন</span>ন্তি রজনুদকং। <span class="bld">হী</span>তি ৰিত্থারো। <span class="bld">থেৰো</span>তি রজনবিন্দু। <span class="bld">ন ৰিসরতী</span>তি ন পগ্ঘরতি। <span class="bld">রজনাল়ুঙ্ক</span>ন্তি এত্থাপি পুরিমনযেনেৰ পদসিদ্ধি ৰেদিতব্বা। <span class="bld">রজনউল়ুঙ্ক</span>ন্তি রজনসঙ্খাতস্স উদকস্স গহণত্থায করিযতীতি রজনউল়ুঙ্কং। দণ্ডকেন নিযুত্তং থালকং <span class="bld">দণ্ডকথালক</span>ন্তি দস্সেন্তো আহ ‘‘তমেৰ সদণ্ডক’’ন্তি। <span class="bld">রজনকুণ্ড</span>ন্তি রজনপক্খিপনং মহাঘটং। <span class="bld">অঞ্ঞত্রা</span>তি অঞ্ঞং ঠানং। <span class="bld">পত্থিন্ন</span>সদ্দো থদ্ধপরিযাযোতি আহ ‘‘থদ্ধ’’ন্তি। <span class="bld">দন্তকাসাৰানী</span>তি এত্থ দন্তসদ্দেন তস্স ৰণ্ণো গহেতব্বো, সো এতেসমত্থীতি দন্তানি, দন্তানি চ <a name="V2.0041"></a> তানি কাসাৰানি চেতি দন্তকাসাৰানি, তমত্থং দস্সেন্তো আহ ‘‘দন্তৰণ্ণানী’’তি। দন্তৰণ্ণানি কাসাৰানি ধারেন্তীতি সম্বন্ধো।</p>
<p class="subhead">২১৬. ছিন্নকচীৰরানুজাননকথা</p>
<p class="bodytext"><a name="para345"></a><span class="paranum">৩৪৫</span>. <span class="bld">দীঘমরিযাদবদ্ধ</span>ন্তি <a name="M0.0380"></a> দীঘেন মরিযাদেন বদ্ধং। <span class="bld">চতুক্কসণ্ঠান</span>ন্তি চতুন্নং মগ্গানং সমোধানসণ্ঠানং। <span class="bld">উস্সহসি ত্ব</span>ন্তি এত্থ উপুব্বো সহধাতু সমত্থত্থোতি আহ ‘‘সক্কোসি ত্ব’’ন্তি। পপুব্বো পন অভিভৰনত্থো হোতি ‘‘পসহতী’’তিআদীসু। <span class="bld">যো নামা</span>তি যো আনন্দো আজানিস্সতি নাম, সো আনন্দো পণ্ডিতোতি যোজনা। ‘‘কুসী’’তি এতং নামং অধিৰচনন্তি যোজনা। <span class="bld">অনুৰাতাদীন</span>ন্তি আদিসদ্দেন পরিভণ্ডাদীনি সঙ্গণ্হাতি। ‘‘অড্ঢকুসী’’তি এতন্তি যোজনা।</p>
<p class="bodytext"><span class="bld">গীৰেয্যক</span>ন্তি এত্থ গীৰাযং সুত্তসংসিব্বিতং গীৰেয্যকন্তি ৰচনত্থং দস্সেন্তো আহ ‘‘গীৰাৰেঠনট্ঠানে’’তিআদি। ‘‘আগন্তুকপট্ট’’ন্তি ইমিনা এয্যকপচ্চযস্স সরূপং দস্সেতি। এসেৰ নযো <span class="bld">জঙ্ঘেয্যক</span>ন্তি এত্থাপি। <span class="bld">এতং নাম</span>ন্তি ‘‘গীৰেয্যকং, জঙ্ঘেয্যক’’ন্তি এতং নামং। <span class="bld">ইতী</span>তি এৰং। <span class="bld">এত</span>ন্তি ‘‘অনুৰিৰট্ট’’ন্তিআদি এতং। ‘‘অনুৰিৰট্ট’’ন্তি এতং নামন্তি যোজনা। <span class="bld">ৰিৰট্টস্সা</span>তি মজ্ঝিমখণ্ডকস্স। <span class="bld">বাহন্ত</span>ন্তি এত্থ বাহায উপরি ঠপিতা অন্তা বাহন্তাতি ৰচনত্থং দস্সেন্তো আহ ‘‘বাহাযা’’তিআদি। <span class="bld">তেস</span>ন্তি উভিন্নমন্তানং। <span class="bld">এত</span>ন্তি ‘‘বাহন্ত’’ন্তি এতং।</p>
<p class="subhead">২১৭. তিচীৰরানুজাননকথা</p>
<p class="bodytext"><a name="para346"></a><span class="paranum">৩৪৬</span>. ‘‘উক্খিত্তভণ্ডিকভাৰং আপাদিতে’’তি ইমিনা <span class="bld">উব্ভণ্ডিতে</span>তি এত্থ উক্খিত্তং ভণ্ডং উব্ভণ্ডং, উব্ভণ্ডভাৰং ইতা আপাদিতাতি উব্ভণ্ডিতাতি ৰচনত্থং দস্সেতি। তে উব্ভণ্ডিতে ভিক্খূ অদ্দসাতি যোজনা। <span class="bld">ভিসিসঙ্খেপেনা</span>তি ভিসিযং পক্খেপেন, পৰেসেনাতি অত্থো, ভিসিআকারেনাতি ৰুত্তং হোতি। <span class="bld">তত্থা</span>তি দক্খিণাগিরিং। গচ্ছন্তা তে ভিক্খূতি যোজনা। ‘‘অট্ঠপমাণাসূ’’তি ইমিনা <span class="bld">অন্তরট্ঠকাসূ</span>তি এত্থ কপচ্চযো পমাণত্থে হোতীতি দস্সেতি, কেসুচি পোত্থকেসু পমাণসদ্দো ন দিস্সতি, গল়িতোতি দট্ঠব্বো। রত্তীসূতি সম্বন্ধো। <span class="bld">ভগৰন্ত</span>ন্তি এত্থ সম্পদানত্থে উপযোগৰচনন্তি আহ ‘‘ভগৰতো’’তি। <span class="bld">সীতালুকা</span>তি এত্থ সীতং পকতি এতেসন্তি সীতালুনো <a name="M0.0381"></a>, তেযেৰ <span class="bld">সীতালুকা</span>তি ৰচনত্থং দস্সেন্তো আহ ‘‘সীতপকতিকা’’তি <a name="V2.0042"></a>। যে কুলপুত্তা পকতিযাৰ সীতেন কিলমন্তি, তে সীতালুকা নামাতি যোজনা। <span class="bld">একচ্চিয</span>ন্তি এত্থ একচ্চসদ্দো একপরিযাযোতি আহ ‘‘একং পট্ট’’ন্তি। ইমিনা একোযেৰ একচ্চোতি কত্বা সকত্থে অচ্চপচ্চযোতি দস্সেতি। ‘‘পট্ট’’ন্তি ইমিনা একচ্চেন নিযুত্তং একচ্চিযন্তি ৰচনত্থং কত্বা নিযুত্তত্থে পৰত্তস্স ইযপচ্চযস্স সরূপং দস্সেতি। <span class="bld">ইতী</span>তি এৰং। ভগৰা অনুজানাতীতি সম্বন্ধো। <span class="bld">ইতরে</span>তি সঙ্ঘাটিতো ইতরে উত্তরাসঙ্গঅন্তরৰাসকে।</p>
<p class="subhead">২১৮. অতিরেকচীৰরাদিকথা</p>
<p class="bodytext"><a name="para348"></a><span class="paranum">৩৪৮</span>. <span class="bld">অচ্ছুপেয্য</span>ন্তি এত্থ <span class="bld">অচ্ছি</span> ৰুচ্চতি নেত্তমণ্ডলং, তং ৰিযাতি অচ্ছি ছিদ্দো, তস্মিং উপগন্তব্বং উপনেতব্বন্তি অচ্ছুপেয্যং। ‘‘লগ্গাপেয্য’’ন্তি ইমিনা অধিপ্পাযত্থং দস্সেতি। <span class="bld">এত্থা</span>তি পংসুকূলে। <span class="bld">সব্বমিদ</span>ন্তি ‘‘দিগুণং সঙ্ঘাটি’’ন্তিআদিকং সব্বং ইদং ৰচনং। <span class="bld">উদ্ধরিত্বা</span>তি অপনেত্বা। <span class="bld">সংসিব্বিত</span>ন্তি অঞ্ঞমঞ্ঞং সম্বন্ধিত্বা সিব্বিতং।</p>
<p class="bodytext"><a name="para351"></a><span class="paranum">৩৫১</span>. <span class="bld">সোৰগ্গিক</span>ন্তি এত্থ সুন্দরানি অগ্গানি রূপাদীনি এত্থাতি সগ্গো, পুব্বপদে উকারস্স লোপো, উকারস্স উৰাদেসে ‘‘সুৰগ্গো’’তি সিজ্ঝতি। সুৰগ্গপ্পত্তহেতুকং সোৰগ্গিকং, দানং, তমত্থং দস্সেন্তো আহ ‘‘সগ্গপ্পত্তহেতুক’’ন্তি। ‘‘অপনেতী’’তি ইমিনা <span class="bld">নুদ</span>ধাতুযা অপনযনত্থং দস্সেতি। <span class="bld">অনামযা</span>তি এত্থ আমযসদ্দো রোগপরিযাযোতি আহ ‘‘অরোগা’’তি। নত্থি আমযো এতিস্সাতি অনামযা।</p>
<p class="bodytext"><a name="para353"></a><span class="paranum">৩৫৩</span>. <span class="bld">ঝানলাভিনো</span>তি ঝানলাভীনং পুথুজ্জনানং কামচ্ছন্দনীৰরণস্স ৰিক্খম্ভনত্তা ৰুত্তং।</p>
<p class="bodytext"><a name="para356"></a><span class="paranum">৩৫৬</span>. সমোধানৰসেন দস্সিযিত্থাতি <span class="bld">সন্দিট্ঠো</span>। সমোধানৰসেন ভজিযিত্থাতি <span class="bld">সম্ভত্তো</span>। অভিমুখং লপিত্থাতি <span class="bld">আলপিতো। ইমেহী</span>তি ইমেহি দ্বীহি।</p>
<p class="subhead">২২১. পচ্ছিমৰিকপ্পনুপগচীৰরাদিকথা</p>
<p class="bodytext"><a name="para359"></a><span class="paranum">৩৫৯</span>. <span class="bld">কতপংসুকূলো</span>তি <a name="M0.0382"></a> কতো পংসুকূলো। ইমিনা <span class="bld">‘‘পংসুকূলতো’’</span>তি পদস্স ৰিসেসনপরপদত্তং দস্সেতি। <span class="bld">অগ্গল়ারোপনেনা</span>তি অগ্গল়স্স আরোপনেন। ‘‘সুত্তেনেৰা’’তি এত্থ এৰসদ্দেন <a name="V2.0043"></a> পিলোতিকং নিৰত্তেতি। <span class="bld">অঞ্ছিত্বা অঞ্ছিত্বা</span>তি আকড্ঢিত্বা আকড্ঢিত্বা। <span class="bld">অভি</span>ধাতু হি আকড্ঢনত্থো। ‘‘সঙ্ঘাটিকোণো দীঘো’’তি ইমিনা <span class="bld">ৰিকণ্ণো</span>তি এত্থ ৰিসমো কণ্ণো ৰিকণ্ণোতি কত্বা কণ্ণসদ্দস্স কোণত্থং দস্সেতি। <span class="bld">ততো</span>তি গল়নতো। <span class="bld">লুজ্জন্তী</span>তি ৰলিং গণ্হন্তি। <span class="bld">অট্ঠপদক</span>ন্তি পদস্স অট্ঠপদেন সিব্বিতং অট্ঠপদকন্তি ৰচনত্থং দস্সেন্তো আহ ‘‘অট্ঠপদকচ্ছিন্নেন পত্তমুখং সিব্বিতু’’ন্তি। তত্থ <span class="bld">অট্ঠপদকচ্ছিন্নেন পত্তমুখং সিব্বিতু</span>ন্তি অট্ঠপদলিখনেন তত্থ তত্থ গব্ভং দস্সেত্বা পত্তমুখং সিব্বিতুং। ‘‘অট্ঠপদকচ্ছন্নেনা’’তিপি পাঠো, অট্ঠফলকাকারেনাতি অত্থো।</p>
<p class="bodytext"><a name="para360"></a><span class="paranum">৩৬০</span>. ‘‘আগন্তুকপত্তম্পি দাতু’’ন্তি ইমিনা <span class="bld">অন্বাদিক</span>ন্তি পদস্স অনুপচ্ছা আগন্তুকভাৰেন দীযতীতি অন্বাদিকন্তি ৰচনত্থং দস্সেতি। চতুত্থক্খরেনপি পাঠো, অনুপচ্ছা আগন্তুকভাৰেন ধীযতি ঠপীযতীতি <span class="bld">অন্বাধিক</span>ন্তি কাতব্বো। <span class="bld">ইদং পনা</span>তি অন্বাধিকং পন।</p>
<p class="bodytext"><a name="para361"></a><span class="paranum">৩৬১</span>. <span class="bld">সেসঞাতীন</span>ন্তি মাতাপিতূহি সেসঞাতীনং। <span class="bld">ৰিনিপাতেতিযেৰা</span>তি ৰিনস্সন্তো নিপাতেতিযেৰ।</p>
<p class="bodytext"><a name="para362"></a><span class="paranum">৩৬২</span>. ‘‘ৰস্সিকো’’তি সঙ্কেতীযতি গণ্হীযতীতি <span class="bld">ৰস্সিকসঙ্কেত</span>ন্তি ৰুত্তে চত্তারো মাসাতি আহ ‘‘চত্তারো মাসে’’তি। <span class="bld">হী</span>তি সচ্চং, যস্মা ৰা। আরঞ্ঞকস্স ভিক্খুনোতি সম্বন্ধো। <span class="bld">তেনা</span>তি আরঞ্ঞকেন ভিক্খুনা।</p>
<p class="subhead">২২২. সঙ্ঘিকচীৰরুপ্পাদকথা</p>
<p class="bodytext"><a name="para363"></a><span class="paranum">৩৬৩</span>. <span class="bld">অঞ্ঞত্থা</span>তি দিন্নট্ঠানতো অঞ্ঞত্থ। হটানিপি চীৰরানি তুয্হেৰ সন্তকানীতি যোজনা। <span class="bld">তেস</span>ন্তি চীৰরানং। <span class="bld">অঞ্ঞো</span>তি এককৰস্সাৰাসিকতো <a name="M0.0383"></a> অঞ্ঞো। পঞ্চমাসে তং সব্বং তস্সেৰ ভিক্খুনো হোতীতি সম্বন্ধো। <span class="bld">য</span>ন্তি চীৰরং, তং সব্বং চীৰরন্তি সম্বন্ধো। <span class="bld">যম্পী</span>তি চীৰরম্পি। <span class="bld">সো</span>তি ভিক্খু, গণ্হাতীতি সম্বন্ধো। <span class="bld">ৰস্সাৰাসত্থাযা</span>তি ৰস্সং আৰাসস্স ভিক্খুনো অত্থায। <span class="bld">ঠপিতউপনিক্খেপতো</span>তি ৰেয্যাৰচ্চকরেহি ৰড্ঢিং পযোজেত্বা ঠপিতউপনিক্খেপতো। <span class="bld">তত্রুপ্পাদতো</span>তি তস্মিং ৰিহারে উপ্পাদতো নাল়িকেরআরামাদিতো। <span class="bld">ইদ</span>ন্তি ৰক্খমানং। <span class="bld">এত্থা</span>তি ‘‘তস্সেৰ তানি চীৰরানি যাৰ কথিনস্স উব্ভারাযা’’তি ৰচনে। <span class="bld">য</span>ন্তি চীৰরং। <span class="bld">পন</span> সদ্দো ৰিসেসত্থজোতকো। <span class="bld">ইদ</span>ন্তি পদালঙ্কারমত্তং। <span class="bld">ইধা</span>তি ইমস্মিং ৰিহারে। অভিলাপমত্তন্তিপি ৰদন্তি। <span class="bld">অনত্থতকথিনস্সাপী</span>তি <span class="bld">পি</span>সদ্দো পগেৰ অত্থতকথিনস্সাতি দস্সেতি <a name="V2.0044"></a>। <span class="bld">পঞ্চমাসে</span>তি অচ্চন্তসংযোগত্থে উপযোগৰচনং। <span class="bld">ততো</span>তি পঞ্চমাসতো। অতীতৰস্সে ৰস্সংৰুত্থসঙ্ঘস্স ইদং ৰস্সাৰাসিকং দেতি কিং? উদাহু অনাগতৰস্সেতি যোজনা। <span class="bld">পিট্ঠিসমযে</span>তি গিম্হানং পঠমদিৰসতো পট্ঠায যাৰ অস্সযুজপুণ্ণমী, তাৰ পিট্ঠিসমযে।</p>
<p class="bodytext"><span class="bld">ৰস্সানতো</span>তি ৰস্সানমাসতো। <span class="bld">এত্থা</span>তি এতেসু চীৰরেসু। কেচি ভিক্খূতি সম্বন্ধো। <span class="bld">তমত্থ</span>ন্তি তস্স সঙ্ঘিকচীৰরস্স কারণং। <span class="bld">তত্থেৰা</span>তি গতট্ঠানে এৰ। <span class="bld">এসা</span>তি সঙ্ঘিকচীৰরহারকো ভিক্খু। <span class="bld">তত্রা</span>তি ৰিহারাদীসু। <span class="bld">ন</span>ন্তি চীৰরহারকং ভিক্খুং।</p>
<p class="bodytext">ৰত্তং ৰিত্থারেত্বা দস্সেন্তো আহ ‘‘তেন হী’’তিআদি। তেন ভিক্খুনা ভাজেতব্বানীতি সম্বন্ধো। <span class="bld">তস্সেৰা</span>তি অধিট্ঠহন্তস্সেৰ।</p>
<p class="bodytext">একেকং ভাগন্তি সম্বন্ধো। এত্থ ঠানে অহমেৰ অস্মীতি যোজনা। <span class="bld">দুগ্গহিতানি হোন্তী</span>তি সঙ্ঘিকানেৰ হোন্তীতি অধিপ্পাযো। <span class="bld">ময্হমেৰিমানি চীৰরানী</span>তি ইস্সরৰসেন গহণে দুগ্গহিতানি। <span class="bld">ময্হেতানি পাপুণন্তী</span>তি অনিস্সরৰসেন গহণে সুগ্গহিতানীতি ৰিসেসো।</p>
<p class="bodytext"><span class="bld">পাতিতে কুসে</span>তি এত্থ তপচ্চযস্স পচ্চুপ্পন্নকালিকভাৰং দস্সেন্তো আহ ‘‘এককোট্ঠাসে’’তিআদি। <span class="bld">গহিতমেৰা</span>তি এককোট্ঠাসে <a name="M0.0384"></a> পাতিতস্স কুসদণ্ডস্স ৰসেন ‘‘ইমস্সিদ’’ন্তি এককোট্ঠাসে ৰিদিতে সব্বেসং ৰিদিতত্তা গহিতমেৰাতি অধিপ্পাযো।</p>
<p class="bodytext"><span class="bld">ইতোৰা</span>তি সচীৰরভত্ততোৰ। <span class="bld">ৰিসুং সজ্জিযমানে</span>তি চীৰরে চ ভত্তে চ ৰিসুং সজ্জিযমানে।</p>
<p class="bodytext">যথা পুরিমেসু দ্বীসু ৰত্থূসু ‘‘অদংসূ’’তি ৰুত্তং, তথা অৰত্বা কস্মা ইধ ‘‘দেন্তী’’তি ৰুত্তন্তি আহ ‘‘সণিকং সণিকং দেন্তিযেৰা’’তি। সণিকং সণিকং দেন্তে দানকিরিযায অনুপচ্ছিন্নত্তা ‘‘দেন্তী’’তি পচ্চুপ্পন্নৰসেন ৰুত্তন্তি অধিপ্পাযো। <span class="bld">পচ্ছিন্নদানত্তা</span>তি পচ্ছিন্নদানকিরিযভাৰতো। ইদং পন ৰত্থু উপ্পন্নন্তি সম্বন্ধো। <span class="bld">ইমে চ থেরা</span>তি নিলৰাসিআদযো ৰিনযধরপামোক্খা ইমে চ থেরা।</p>
<p class="subhead">২২৩. উপনন্দসক্যপুত্তৰত্থুকথা</p>
<p class="bodytext"><a name="para364"></a><span class="paranum">৩৬৪</span>. <span class="bld">এত্থা</span>তি <a name="V2.0045"></a> উপনন্দৰত্থুম্হি। <span class="bld">তস্সা</span>তি উপনন্দস্স। <span class="bld">গামকাৰাসিনো</span>তি গামকে আৰাসিনো। <span class="bld">অয</span>ন্তি উপনন্দো। <span class="bld">মুখরো</span>তি মুখং খরং এতস্সাতি মুখরো খকারলোপো, অথ ৰা মুখং এতস্সত্থীতি মুখরো মন্তুত্থে পৰত্তো রপচ্চযো নিন্দত্থৰাচকো। <span class="bld">লহুকাপত্তী</span>তি দুক্কটাপত্তি। <span class="bld">তস্সেৰা</span>তি গহিতভিক্খুস্সেৰ। ধুরনিক্খেপে সতীতি যোজনা।</p>
<p class="bodytext">একস্স পুগ্গলস্সত্থায অধিপ্পিযতে ইচ্ছিযতেতি <span class="bld">একাধিপ্পাযো,</span> একপুগ্গলপটিৰীসো, তেনাহ ‘‘একপুগ্গলপটিৰীসমেৰা’’তি। <span class="bld">যথা যথা</span>তি যেন যেনাকারেন। <span class="bld">যো</span>তি পটিৰীসো। ‘‘তথা তথা’’তি অজ্ঝাহরিতব্বো। <span class="bld">তত্থা</span>তি ‘‘ইধ পনা’’তিআদিৰচনে। একেকস্মিং আৰাসেতি সম্বন্ধো। ৰাসদ্দো অঞ্ঞেপি দ্বীহদ্বীহাদিৰারে সঙ্গণ্হাতি। <span class="bld">য</span>ন্তি পটিৰীসং। <span class="bld">একো পুগ্গলো</span>তি একো নিচ্চাৰাসো পুগ্গলো। <span class="bld">এৰ</span>ন্তি উপড্ঢে দিয্যমানে। <span class="bld">যত্থ ৰা পনা</span>তি এত্থ যসদ্দস্স ৰিসযং দস্সেতুং ৰুত্তং ‘‘এৰং পুরিমস্মি’’ন্তি। পুরিমস্মিং আৰাসেতি সম্বন্ধো <a name="M0.0385"></a>। <span class="bld">ততো</span>তি এত্থ তসদ্দস্স ৰিসযং দস্সেন্তো আহ ‘‘বহুতরং ৰসিতৰিহারতো’’তি। <span class="bld">ইদঞ্চা</span>তি ‘‘অমুত্র উপড্ঢো চীৰরপটিৰীসো দাতব্বো’’তি ৰচনঞ্চ। <span class="bld">একসীমৰিহারেহী</span>তি একিস্সং উপচারসীমাযং ঠিতেহি ৰিহারেহি। <span class="bld">নানাসীমৰিহারে</span>তি নানাউপচারসীমাযং ঠিতে ৰিহারে। <span class="bld">সেনাসনগ্গাহো</span>তি পুরিমউপচারসীমাযং সেনাসনগ্গাহো। <span class="bld">তত্থা</span>তি পস্সম্ভনৰিহারে। <span class="bld">সেস</span>ন্তি চীৰরতো সেসং। <span class="bld">সব্বত্থা</span>তি সব্বেসু ৰিহারেসু। <span class="bld">অন্তোসীমগতস্সা</span>তি অন্তোউপচারসীমাযং গতস্স, ভিক্খুনোতি সম্বন্ধো। চীৰরং সেনাসনগ্গাহস্সেৰ পাপুণাতি, সেসং পন আমিসভেসজ্জাদিসব্বং অঞ্ঞৰিহারতো আগন্ত্বা অন্তোসীমগতস্স পাপুণাতীতি অধিপ্পাযো।</p>
<p class="subhead">২২৪. গিলানৰত্থুকথা</p>
<p class="bodytext"><a name="para365"></a><span class="paranum">৩৬৫</span>. <span class="bld">মঞ্চকে নিপাতেসু</span>ন্তি এত্থ মঞ্চকে নিপাতনং নাম মঞ্চকে নিপজ্জাপনন্তি আহ ‘‘মঞ্চকে নিপজ্জাপেসু’’ন্তি। <span class="bld">মুত্তকরীসকিলিট্ঠ</span>ন্তি মুত্তকরীসেহি কিলিট্ঠং। <span class="bld">যো</span>তি যো কোচি। <span class="bld">ম</span>ন্তি মম। তমত্থং দস্সেন্তো আহ ‘‘ওৰাদানুসাসনীকরণেনা’’তি। মম ওৰাদস্স চ অনুসাসনিযা চ করণেনাতি অত্থো। <span class="bld">এত্থা</span>তি ‘‘যো ভিক্খৰে মং উপট্ঠহেয্যা’’তিআদিপাঠে। সুত্তস্স নেয্যত্থত্তা অগহেতব্বত্থং দস্সেন্তো আহ ‘‘ভগৰতো চা’’তিআদি। <span class="bld">যস্সা</span>তি গিলানস্স। <span class="bld">উপজ্ঝাযাদযো</span>তি এত্থ আদিসদ্দেন আচরিযসদ্ধিৰিহারিকঅন্তেৰাসিকসমানুপজ্ঝাযকসমানাচরিযকসঙ্খাতে <a name="V2.0046"></a> পঞ্চ জনে সঙ্গণ্হাতি। একচারিকো ৰা হোতীতি সম্বন্ধো। <span class="bld">সঙ্ঘত্থেরোপী</span>তি <span class="bld">পি</span>সদ্দো পগেৰ অঞ্ঞেসন্তি দস্সেতি।</p>
<p class="bodytext"><a name="para366"></a><span class="paranum">৩৬৬</span>. <span class="bld">অভিক্কমন্তং ৰা</span>তি এত্থ অভিমুখং কমতীতি অভিক্কমন্তোতি ৰুত্তে ৰড্ঢনত্থোতি আহ ‘‘ৰড্ঢন্তং ৰা’’তি। আবাধং নাৰিকরোতীতি সম্বন্ধো। ইমিনা অন্তপচ্চযস্স সরূপং দস্সেতি। ইদং নাম ভোজনন্তি সম্বন্ধো। <span class="bld">সংৰিধাতু</span>ন্তি এত্থ সংৰিপুব্বো ধাধাতু করধাত্বত্থো, করধাতু চ সব্বধাত্বত্থো, তস্মা ৰুত্তং ‘‘ভেসজ্জং যোজেতু’’ন্তি <a name="M0.0386"></a>। <span class="bld">অস্সা</span>তি গিলানুপট্ঠাকস্স। অন্তরসদ্দস্স মজ্ঝত্থাদযো পটিক্খিপন্তো আহ ‘‘কারণং ৰুচ্চতী’’তি।</p>
<p class="subhead">২২৫. মতসন্তককথা</p>
<p class="bodytext"><a name="para367"></a><span class="paranum">৩৬৭</span>. <span class="bld">কালঙ্কতে</span>তি এত্থ করণং কতন্তি দস্সেন্তো আহ ‘‘কালকিরিযাযা’’তি। <span class="bld">অপলোকেত্বা</span>তি ‘‘ইত্থন্নামো ভন্তে ভিক্খু কালঙ্কতো, তস্স তিচীৰরঞ্চ পত্তঞ্চ গিলানুপট্ঠাকানং দাতুং সঙ্ঘং অপলোকেমী’’তি অপলোকেত্বা।</p>
<p class="bodytext"><a name="para369"></a><span class="paranum">৩৬৯</span>. <span class="bld">গিলানুপট্ঠাকলাভে</span>তি গিলানুপট্ঠাকানং লভিতব্বে।</p>
<p class="bodytext">সব্বেপি ভিক্খূতি সম্বন্ধো। <span class="bld">তত্থা</span>তি তস্মিং কালঙ্কতে। কিং ৰদন্তি? ‘‘সব্বেপি…পে॰… সামিনো’’তি ৰদন্তীতি যোজনা। দ্বীসু ৰাদেসু পচ্ছিমৰাদো অট্ঠকথাচরিযেন রুচ্চতীতি ৰদন্তি। <span class="bld">য</span>ন্তি যং ৰত্থু। ‘‘যং অত্থি, তং দাতব্ব’’ন্তি ৰুত্তমেৰত্থং আৰিকরোন্তো আহ ‘‘অঞ্ঞস্মিং…পে॰… দাতব্ব’’ন্তি। <span class="bld">ত</span>ন্তি পরিক্খারং।</p>
<p class="bodytext"><span class="bld">সমকো</span>তি সমং পমাণমেতস্স ভাগস্সাতি সমকো। <span class="bld">সংৰিদহনমত্তমেৰা</span>তি ইদঞ্চিদঞ্চ করোহীতি সজ্জনমত্তমেৰ। <span class="bld">জেট্ঠকভাগো</span>তি দিগুণভাগো।</p>
<p class="bodytext"><span class="bld">যো পনা</span>তি ভিক্খু পন। <span class="bld">এত্থা</span>তি বহূসু ভিক্খূসু। <span class="bld">যেনা</span>তি যেন কেনচি, দিন্নং পটিযাদিতন্তি সম্বন্ধো। <span class="bld">একদিৰসম্পী</span>তি পিসদ্দো পগেৰ দ্বীহাদিকেতি দস্সেতি। <span class="bld">সোপী</span>তি পিসদ্দো ন কেৰলং বহুদিৰসং উপট্ঠাকোযেৰ, অথ খো সোপীতি দস্সেতি। <span class="bld">সমীপ</span>ন্তি গিলানস্স সন্তিকং। <span class="bld">আগচ্ছতী</span>তি সমীপমাগচ্ছতি।</p>
<p class="bodytext"><span class="bld">পচ্চাসীসাযা</span>তি <a name="V2.0047"></a> ভাগস্স পচ্চাসীসায। ‘‘পুন আগন্ত্বা জগ্গিস্সামী’’তি ইমিনা ‘‘পুন আগন্ত্বা ন জগ্গিস্সামী’’তি গচ্ছন্তস্স ন দাতব্বন্তি দস্সেতি। <span class="bld">ধুরং নিক্খিপিত্বা</span>তি উপট্ঠহনে ধুরং নিক্খিপিত্বা।</p>
<p class="bodytext">মাতুগামোপি হোতূতি যোজনা। <span class="bld">তস্স ভিক্খুনো</span>তি কালঙ্কতস্স তস্স ভিক্খুনো। সচেপি সহস্সং অগ্ঘতি, গিলানুপট্ঠাকানংযেৰ <a name="M0.0387"></a> দাতব্বন্তি যোজনা। <span class="bld">অঞ্ঞ</span>ন্তি পত্তচীৰরতো অঞ্ঞং। <span class="bld">তে</span>তি গিলানুপট্ঠাকা। <span class="bld">অৰসেস</span>ন্তি পত্তচীৰরতো অৰসেসং। <span class="bld">ততো</span>তি বহুকমহগ্ঘতো। <span class="bld">তিচীৰরপরিক্খারো</span>তি তিণ্ণং চীৰরানং পরিৰারো। <span class="bld">সব্বঞ্চেত</span>ন্তি সব্বমেৰ এতং পরিক্খারং। <span class="bld">লভতী</span>তি গিলানুপট্ঠাকো লভতি।</p>
<p class="bodytext"><span class="bld">সো</span>তি কালঙ্কতো। <span class="bld">কস্সচী</span>তি গহট্ঠস্স ৰা পব্বজিতস্স ৰা। <span class="bld">তস্সেৰা</span>তি দিন্নগাহকস্সেৰ। <span class="bld">রুচিযা এৰা</span>তি কামা এৰ। <span class="bld">তত্থ তত্থ সঙ্ঘস্সেৰা</span>তি তস্মিং তস্মিং ৰিহারে ঠিতস্স সঙ্ঘস্সেৰ। ইদং ৰিহারে ঠপিতপরিক্খারে সন্ধায ৰুত্তং। সচে গামে ৰা অরঞ্ঞে ৰা ঠপিতা হোন্তি, সকলোৰ সঙ্ঘো ইস্সরো। কস্মা? সঙ্ঘস্সেৰ দাযজ্জভাৰতো। <span class="bld">বহূনম্পী</span>তি তীহি পট্ঠায বহূনম্পি। ঈদিসৰচনং উপনিধায সাসনেপি একো দ্বে বহূতি তীণি ৰচনানি অত্থে দিস্সন্তি, সদ্দে পন দ্বিৰচনবহুৰচনানং ৰিসেসাভাৰতো দ্বিৰচনং নত্থীতি দট্ঠব্বং। <span class="bld">অদিন্নমেৰা</span>তি অত্তনোযেৰ অসন্তকত্তা, অঞ্ঞেসম্পি সাধারণত্তা চ অদিন্নমেৰ। সচে সব্বে মতা অনুমতিযা দেন্তি, সুদিন্নমেৰ। <span class="bld">ত</span>ন্তি সন্তকং। <span class="bld">তেসূ</span>তি তেসু সব্বেসু।</p>
<p class="subhead">২২৭. কুসচীরাদিপটিক্খেপকথা</p>
<p class="bodytext"><a name="para371"></a><span class="paranum">৩৭১</span>. ‘‘অক্কনাল়ময’’ন্তি ইমিনা অক্কনাল়েন নিব্বত্তং <span class="bld">অক্কনাল়</span>ন্তি ৰচনত্থং দস্সেতি। <span class="bld">মকচিমযো</span>তি এত্থ মকচিসদ্দেন <span class="bld">পোত্থক</span>সদ্দস্স গন্থাদযো অত্থে নিৰত্তেতি। মযসদ্দেন পুরিমনযেনেৰ নিব্বত্ততদ্ধিতং দস্সেতি। <span class="bld">সেসানী</span>তি অক্কনাল়পোত্থকেহি সেসানি কুসচীরাদীনি। <span class="bld">তেসূ</span>তি কুসচীরাদীসু।</p>
<p class="bodytext"><a name="para372"></a><span class="paranum">৩৭২</span>. <span class="bld">তিপট্টচীৰরস্স ৰা</span>তি ইদং দ্বিপট্টচীৰরস্স মজ্ঝে দানং সন্ধায ৰুত্তং। <span class="bld">তেস</span>ন্তি সব্বনীলকাদীনং। <span class="bld">কঞ্চুক</span>ন্তি ৰারণং। তঞ্হি কচিযতি কাযে বন্ধিযতীতি কঞ্চুকোতি ৰুচ্চতি। <span class="bld">ৰেঠনেপী</span>তি উণ্হীসেপি। তঞ্হি যস্মা যেন সীসে ৰেঠিযতি, তস্মা ৰেঠনন্তি ৰুচ্চতি। <span class="bld">রুক্খছল্লিময</span>ন্তি এত্থ রুক্খছল্লিসদ্দেন <span class="bld">তিরীট</span>সদ্দস্স ৰক্কলত্থং দস্সেতি। ৰক্কলঞ্হি <a name="V2.0048"></a> <a name="M0.0388"></a> নিৰসনানং অঙ্গপচ্চঙ্গং তিরোভাৰং পটিচ্ছন্নভাৰং এতি গচ্ছতি অনেনাতি ৰা রুক্খং তিরোপটিচ্ছন্নং হুত্বা এতি পৰত্ততীতি ৰা <span class="bld">তিরীট</span>ন্তি ৰুচ্চতি। অভিধানে (অভিধানপ্পদীপিকাযং ৪৪২ গাথাযং) পন <span class="bld">তরীট</span>ন্তি তকারে ইকারৰিরহিতো পাঠো অত্থি। <span class="bld">পাদপুঞ্জন</span>ন্তি পাদো পুজিযতি সোধিযতি অনেনাতি পাদপুঞ্জনং, তালুজো ততিযক্খরো।</p>
<p class="bodytext"><a name="para374"></a><span class="paranum">৩৭৪</span>. <span class="bld">সন্তে পতিরূপকে গাহকে</span>তি এত্থ পতিরূপকো নাম পক্কমন্তস্স ভিক্খুনো সন্দিট্ঠসম্ভত্তো। ইমিনা পতিরূপকে গাহকে অসতি অদত্বা সঙ্ঘেন ভাজিতে সুভাজিতমেৰাতি দস্সেতি। <span class="bld">সত্ত জনা</span>তি পক্কমন্তউম্মত্তকখিত্তচিত্তৰেদনট্টা চত্তারো, উক্খিত্তকা তযোতি সত্ত জনা।</p>
<p class="subhead">২৩০. সঙ্ঘে ভিন্নে চীৰরুপ্পাদকথা</p>
<p class="bodytext"><a name="para376"></a><span class="paranum">৩৭৬</span>. <span class="bld">সঙ্ঘো ভিজ্জতী</span>তি এত্থ দ্বিকোট্ঠাসৰসেন ভিজ্জনমেৰাধিপ্পেতং, ন অঞ্ঞন্তি আহ ‘‘দ্বে কোট্ঠাসা’’তি। একস্মিং পক্খে চীৰরানি দেন্তীতি যোজনা। দ্বিপক্খং সন্ধায <span class="bld">‘‘সকলস্স সঙ্ঘস্সা’’</span>তি ৰুত্তং। <span class="bld">এত</span>ন্তি চীৰরং। <span class="bld">তস্সেৰ চীৰর</span>ন্তি তস্স কোট্ঠাসস্স চীৰরমেৰ। <span class="bld">যত্থা</span>তি যস্মিং দেসে। <span class="bld">দক্খিণোদকং পমাণ</span>ন্তি দক্খিণোদকমেৰ পমাণং, ন দেয্যধম্মো। তস্মা দক্খিণোদকং পটিগ্গণ্হন্তা, দেয্যধম্মস্স সামিনো হোন্তীতি অধিপ্পাযো। উভোহিপি পক্খেহীতি যোজনা। <span class="bld">পরসমুদ্দে</span>তি জম্বুদীপে। সো হি সীহল়দীপতো সমুদ্দস্স পারত্তা পরসমুদ্দোতি ৰুচ্চতি। <span class="bld">ইতরো পক্খো</span>তি দক্খিণোদকস্স চ চীৰরস্স চ লদ্ধপক্খতো ইতরো অলদ্ধো পক্খো।</p>
<p class="subhead">২৩২. অট্ঠচীৰরমাতিকাকথা</p>
<p class="bodytext"><a name="para379"></a><span class="paranum">৩৭৯</span>. ইদানি আহাতি সম্বন্ধো। <span class="bld">পুগ্গলাধিট্ঠাননযেনা</span>তি ‘‘সীমায দেতী’’তি কত্তুৰাচকেন কিরিযাপদেন দাযকপুগ্গলসঙ্খাতকত্তুনো অধিট্ঠানৰসেন ৰুত্তত্তা পুগ্গলাধিট্ঠানেন নযেন। <span class="bld">এত্থা</span>তি <a name="M0.0389"></a> এতাসু অট্ঠসু মাতিকাসু। অট্ঠমা মাতিকাতি যোজনা। <span class="bld">তত্থা</span>তি অট্ঠসু মাতিকাসু। <span class="bld">সব্বত্থা</span>তি সব্বেসু ‘‘কতিকায দেতী’’তিআদীসু।</p>
<p class="bodytext"><span class="bld">সীমায…পে॰… ভাজেতব্ব</span>ন্তিআদিম্হি মাতিকানিদ্দেসে পন এৰং ৰিনিচ্ছযো ৰেদিতব্বোতি যোজনা। <span class="bld">সীমায দেতী</span>তি এত্থ পন্নরস সীমা ৰেদিতব্বাতি সম্বন্ধো।</p>
<p class="bodytext"><span class="bld">তত্থা</span>তি <a name="V2.0049"></a> পন্নরসসু সীমাসু। উপচারসীমা পরিচ্ছিন্না হোতীতি সম্বন্ধো। এত্তকং ঠানন্তি পরিক্খেপারহট্ঠানস্স একন্তেন অৰুত্তত্তা একন্তেন পরিক্খেপারহট্ঠানং দস্সেন্তো আহ <span class="bld">‘‘অপিচা’’</span>তিআদি। ধুৰসন্নিপাততো ৰা খিপিতানন্তি সম্বন্ধো। ‘‘পরিযন্তে’’তি পদং পুব্বাপরাপেক্খং। তস্মা তীসু নিস্সক্কপদেসু যোজেতব্বং। <span class="bld">সা পনা</span>তি উপচারসীমা পন। ভিক্খূসু ৰড্ঢন্তেসু আৰাসোপি ৰড্ঢতীতি মনসিকত্বা ৰুত্তং ‘‘ভিক্খূসু ৰড্ঢন্তেসূ’’তি। সব্বেসং ভিক্খূনন্তি সম্বন্ধো। <span class="bld">ৰুত্তমেৰা</span>তি সীমকথাযং (মহাৰ॰ অট্ঠ॰ ১৩৮, ১৪৪) ৰুত্তমেৰ।</p>
<p class="bodytext"><span class="bld">অপিচ খো</span>তি এত্থ অপিসদ্দো পুচ্ছত্থৰাচকো। কেহি ঠপিতাতি হি অত্থো। রাজরাজমহামত্তা ঠপেন্তীতি সম্বন্ধো। <span class="bld">লাভসীমা</span>তি লাভস্স মরিযাদো। <span class="bld">য</span>ন্তি যো লাভো। <span class="bld">এত্থন্তরে</span>তি এতস্মিং গাৰুতাদিঅন্তরে। <span class="bld">লাভসীমা নামা</span>তি লাভেন পরিচ্ছিন্না সীমা নাম। <span class="bld">তত্থা</span>তি বহূসু জনপদেসু। <span class="bld">অন্তরদীপা চা</span>তি মহাদীপতো অঞ্ঞদীপা চ, খুদ্দকদীপাতি অধিপ্পাযো।</p>
<p class="bodytext"><span class="bld">এত্থেৰ সীমাযা</span>তি খণ্ডসীমায এৰ। <span class="bld">তেসংযেৰা</span>তি খণ্ডসীমগতানংযেৰ। এৰত্থফলং দস্সেন্তো আহ ‘‘অঞ্ঞেস’’ন্তিআদি। রুক্খে ৰা পব্বতে ৰা ঠিতস্স ৰা হেট্ঠা পথৰীমজ্ঝগতস্স ৰা ভিক্খুস্সাতি যোজনা। ইমিস্সা উপচারসীমায ঠিতস্সাতি সম্বন্ধো। <span class="bld">সমানসংৰাসসীমাযা</span>তি মহাসীমায। <span class="bld">খণ্ডসীমসীমন্তরিকাসূ</span>তি খণ্ডসীমাযঞ্চ দ্বিন্নং সীমানং সীমন্তরিকাযঞ্চ। তত্থ দ্বিন্নং গামট্ঠানম্পি পাপুণাতি। অৰিপ্পৰাসসীমায দিন্নং গামট্ঠানং ন পাপুণাতি ‘‘ঠপেত্বা গামঞ্চ গামূপচারঞ্চা’’তি ৰুত্তত্তা।</p>
<p class="bodytext">জম্বুযা <a name="M0.0390"></a> লক্খিতো দীপো <span class="bld">জম্বুদীপো</span>। তম্বো লোহিতো পাণি হত্থো এতেসন্তি <span class="bld">তম্বপাণিনো</span>। ৰিজযকুমারাদযো সত্তসতা জনা। তেসং নিৰাসো <span class="bld">তম্বপণ্ণি,</span> সোযেৰ দীপোতি <span class="bld">তম্বপণ্ণিদীপো,</span> তস্মিং। সব্বেসং ভাগন্তি সম্বন্ধো। <span class="bld">তত্রেৰা</span>তি জম্বুদীপেযেৰ। <span class="bld">এৰ</span>ন্তিআদি নিগমনং।</p>
<p class="bodytext">যো পন ভণতীতি সম্বন্ধো। <span class="bld">ততো</span>তি কথনতো, পরন্তি সম্বন্ধো। <span class="bld">ন</span>ন্তি মহাসিৰত্থেরং। <span class="bld">তিযোজনাপী</span>তি পিসদ্দো ততো ঊনাপি হোতীতি দস্সেতি। <span class="bld">সব্বংপেত</span>ন্তি সব্বংপি এতং লাভগণ্হনাদিং। ইতি আহংসূতি যোজনা।</p>
<p class="bodytext">কতিকানং যথিচ্ছিতকতেন পৰত্তত্তা বহু হোতি, তস্মা ইধ ইচ্ছিতকতিকং দস্সেতুং ৰুত্তং ‘‘সমানলাভকতিকাযা’’তি <a name="V2.0050"></a>। <span class="bld">তত্রা</span>তি ‘‘কতিকায দেতী’’তি পাঠে। সন্নিপতিতেহি ভিক্খূহি ভাজেতব্বন্তি সম্বন্ধো। <span class="bld">তস্সা</span>তি ৰিহারস্স। <span class="bld">বুদ্ধাধিৰুত্থো</span>তি বুদ্ধেন অধি ইস্সরৰসেন ৰসিযিত্থাতি বুদ্ধাধিৰুত্থো। <span class="bld">এত্তাৰতা</span>তি এত্তকেন সাৰনমত্তেন। <span class="bld">নিসিন্নোৰা</span>তি নিসিন্নো এৰ হোতি, নিসিন্নো ইৰ ৰা। <span class="bld">তস্মিং ৰিহারেপী</span>তি তস্মিং পোরাণকাদিৰিহারেপি। <span class="bld">এৰমেৰা</span>তি ‘‘অযং পোরাণকো ৰিহারো তেন নৰৰিহারেন সদ্ধিং সমানলাভং কাতুং সঙ্ঘস্স রুচ্চতী’’তিআদিনা এৰমেৰ। <span class="bld">ইধা</span>তি পোরাণকৰিহারে। <span class="bld">তস্মি</span>ন্তি নৰৰিহারে। <span class="bld">এৰ</span>ন্তি যথা একেন ৰিহারেন সদ্ধিং একো ৰিহারো কাতব্বো, এৰং তথাতি অত্থো।</p>
<p class="bodytext"><span class="bld">ভিক্খাপঞ্ঞত্তিযা</span>তি এত্থ ভিক্খা পঞ্ঞপিযতি নিচ্চৰসেন ঠপিযতি এত্থাতি ভিক্খাপঞ্ঞত্তীতি দস্সেন্তো আহ ‘‘অত্তনো পরিচ্চাগপঞ্ঞাপনট্ঠানে’’তি। <span class="bld">তস্সা</span>তি ‘‘যত্থ সঙ্ঘস্স ধুৰকারা করিযন্তী’’তিপাঠস্স। অত্থো এৰং ৰেদিতব্বোতি যোজনা। <span class="bld">যত্থ ৰা</span>তি যস্মিং ৰা ঠানে। <span class="bld">অনেনা</span>তি চীৰরদাযকেন। সলাকভত্তাদীনি ৰা নিবদ্ধানি কারিতানীতি সম্বন্ধো। <span class="bld">যেন পনা</span>তি চীৰরদাযকেন পন। <span class="bld">সকলোপি ৰিহারো</span>তি সকলোপি সআরামো ৰিহারো। <span class="bld">তত্থা</span>তি চীৰরদাযকে। <span class="bld">ইমে</span>তি পাকৰত্তস্স ৰত্তনট্ঠানাদযো ৰিহারা। ধুৰেন <a name="M0.0391"></a> করিযন্তীতি <span class="bld">ধুৰকারা</span> ৰিহারা। <span class="bld">সো</span>তি চীৰরদাযকো। <span class="bld">যত্থা</span>তি যস্মিং ঠানে। <span class="bld">সব্বত্থা</span>তি সব্বেসু বহূসু ৰিহারেসু।</p>
<p class="bodytext"><span class="bld">তেহী</span>তি বহুতরেহি ভিক্খূহি। <span class="bld">ধুৰকারেসূ</span>তি নিদ্ধারণে ভুম্মং। <span class="bld">একত্থা</span>তি একস্মিং ধুৰকারে। ‘‘সচে ভিক্খুগণনায গণ্হথাতি ৰদতী’’তি ইমিনা সচে ন ৰদতি, ভিক্খুগণনায ভাজেত্বা গণ্হিতুং ন ৰট্টতীতি দস্সেতি, ৰিহারগণনায গণ্হিতুং ৰট্টতীতি অধিপ্পাযো। <span class="bld">তথা</span>তি যথা ‘‘ভিক্খুগণনায গণ্হথা’’তি ৰদতি, তথাতি অত্থো। <span class="bld">এত্থা</span>তি ভাজেতব্বৰত্থূসু। <span class="bld">ত</span>ন্তি মঞ্চপীঠকং, পুচ্ছিত্বা দাতব্বন্তি সম্বন্ধো। <span class="bld">পুচ্ছিত্বা</span>তি দাযকং পুচ্ছিত্বা, <span class="bld">ৰদতী</span>তি দাযকো ৰদতি। <span class="bld">সঙ্ঘস্সাপী</span>তি পিসদ্দো ন দাযকস্সেৰাতি দস্সেতি।</p>
<p class="bodytext">উপচারসীমাযং ঠিতেন সঙ্ঘেন ভাজেতব্বন্তি সম্বন্ধো <a name="V2.0051"></a>। <span class="bld">সীমট্ঠস্সা</span>তি উপচারসীমাযং ঠিতস্স। <span class="bld">অসম্পত্তস্সাপী</span>তি ভাজনট্ঠানং অসম্পত্তস্সাপি। <span class="bld">অলসজাতিকা</span>তি কোসজ্জজাতিকা। <span class="bld">ঠিতিকা</span>তি পবন্ধৰসেন ঠিযতে <span class="bld">ঠিতি,</span> সাযেৰ <span class="bld">ঠিতিকা</span>। অথ ৰা ‘‘ঠিতট্ঠানতো পট্ঠায দাতব্ব’’ন্তি অট্ঠকথাযং (মহাৰ॰ অট্ঠ॰ ৩৭৯) ৰুত্তত্তা তিট্ঠতি পবন্ধৰসেন এত্থাতি <span class="bld">ঠিতি,</span> সাযেৰ <span class="bld">ঠিতিকা</span>তি ৰচনত্থো কাতব্বো। <span class="bld">ঠিতিকং ঠপেত্বা</span>তি ৰীসতিৰস্সসঙ্খাতং ঠিতিকং ঠপেত্বা। <span class="bld">তেস</span>ন্তি থেরানং।</p>
<p class="bodytext"><span class="bld">সম্পত্তসম্পত্তান</span>ন্তি ভাজনট্ঠানং সম্পত্তসম্পত্তানং। অত্তনো ৰিহারদ্বারে ৰা অত্তনো অন্তোৰিহারেযেৰ ৰাতি যোজনা। <span class="bld">সীমা</span>তি উপচারসীমা। থেরাসনং আরূল়্হে সতীতি যোজনা। <span class="bld">ৰস্সগ্গেনা</span>তি ৰস্সগণনায।</p>
<p class="bodytext"><span class="bld">পাটেক্ক</span>ন্তি পচ্চেকং। সব্বানেৰ চীৰরানীতি সম্বন্ধো। দুব্ভাসিতদুগ্গহিতানমত্থং দস্সেন্তো আহ ‘‘গতগতট্ঠানে সঙ্ঘিকানেৰ হোন্তী’’তি। <span class="bld">এক</span>ন্তি দসসু ৰত্থেসু একং।</p>
<p class="bodytext">ৰত্থস্সেৰ পুপ্ফং ৰা ৰলি ৰা অত্থীতি যোজনা। <span class="bld">তেনা</span>তি পুপ্ফৰলিনা। <span class="bld">একং তন্ত</span>ন্তি একং সুত্তং। <span class="bld">তত্থা</span>তি তেসু ঠিতিকায ঠানাট্ঠানেসু। দ্বীহিপি গহেতব্বং ঠিতিকায অভাৰতো।</p>
<p class="bodytext">ভিক্খু <a name="M0.0392"></a> অত্তনো সন্তকং যং চীৰরন্তি যোজনা। <span class="bld">পংসুকূলিকানম্পি ৰট্টতী</span>তি ‘‘সঙ্ঘস্স দেমা’’তি ৰা ‘‘তুয্হং দেমা’’তি ৰা অৰত্বা ‘‘ভিক্খূনং দেম, থেরানং দেমা’’তি ৰুত্তত্তা পংসুকূলিকানম্পি ৰট্টতি। ভিক্খুথেরা নাম হি ন অত্তনাযেৰ হোন্তি, অঞ্ঞেপি বহূ, তস্মা ৰট্টতি। ‘‘সঙ্ঘস্সা’’তি ৰুত্তে অত্তনা একন্তেন সঙ্ঘোযেৰ, তস্মা ‘‘সঙ্ঘস্সা’’তি ৰুত্তেপি ন ৰট্টতি, পগেৰ ‘‘তুয্হ’’ন্তি ৰুত্তে।</p>
<p class="bodytext"><span class="bld">ততো</span>তি বহুৰত্থতো। <span class="bld">গহেতুং ন ৰট্টতী</span>তি পংসুকূলিকানং গহেতুং ন ৰট্টতি।</p>
<p class="bodytext"><span class="bld">য</span>ন্তি ৰত্থং। <span class="bld">তত্থা</span>তি পরিক্খারেসু। <span class="bld">সুত্ত</span>ন্তি তন্তং।</p>
<p class="bodytext">এৰং অন্তোসীমং পৰিসিত্বা ‘‘সঙ্ঘস্স দেমা’’তি দিন্নে ৰিনিচ্ছযং দস্সেত্বা বহিসীমায দিন্নে তং দস্সেন্তো আহ ‘‘সচে পনা’’তিআদি। <span class="bld">একবদ্ধা চা</span>তি দ্বাদসহত্থমনতিক্কমিত্বা একতোবদ্ধা চ। <span class="bld">যে পনা</span>তি ভিক্খূ পন।</p>
<p class="bodytext"><span class="bld">উভতোসঙ্ঘস্স দেতী</span>তি এত্থ চতুন্নং ৰাক্যানং ৰসেন ৰুত্তেপি উভতোসঙ্ঘস্স দেতিযেৰ নামাতি দস্সেন্তো আহ ‘‘উভতোসঙ্ঘস্স দম্মীতি ৰুত্তেপী’’তিআদি। <span class="bld">উভতোসঙ্ঘগ্গহণেন গহিতত্তা</span>তি পুগ্গলস্স উভতোসঙ্ঘগ্গহণেন গহিতত্তা। ‘‘এসেৰ নযো’’তি ইমিনা একৰীসতিপটিৰীসে কত্বা একো চেতিযস্স দাতব্বোতি নযং অতিদিসতি। <span class="bld">পাপুণনকোট্ঠাসো</span> নাম নত্থি চেতিযস্স উভতোসঙ্ঘগ্গহণেন অগহিতত্তা।</p>
<p class="bodytext"><span class="bld">তত্থা</span>তি <a name="V2.0052"></a> উভতোসঙ্ঘপুগ্গলচেতিযেসু। সেসং সুৰিঞ্ঞেয্যমেৰ।</p>
<p class="bodytext"><span class="bld">পুব্বে</span>তি বুদ্ধস্স ভগৰতো ধরমানকালে। <span class="bld">তদা</span>তি যদা বুদ্ধো ভগৰা ধরতি, তদা। <span class="bld">পটিমং ৰা</span>তি পটিবিম্বং ৰা। তঞ্হি ভগৰতা পটি সদিসং মানীযতীতি পটিমাতি ৰুচ্চতি। <span class="bld">চেতিযং ৰা</span>তি থূপং ৰা। সো হি দেৰমনুস্সেহি চিতিতব্বং, পূজেতব্বং, ইট্ঠকাদীহি ৰা চিনিতব্বন্তি চেতিযন্তি ৰুচ্চতি। <span class="bld">তত্থা</span>তি দেয্যধম্মেসু। <span class="bld">য</span>ন্তি কিরিযাপরামসনং। যং <a name="M0.0393"></a> দেন্তীতি যোজনা। <span class="bld">তত্থা</span>তি তস্মিং দানে। অনিযমৰাচকস্স ‘‘যো’’তি সব্বনামস্স অত্থং দস্সেন্তো আহ ‘‘পব্বজিতো ৰা গহট্ঠো ৰা’’তি। <span class="bld">ৰত্তং কত্বা পরিভুঞ্জিতু</span>ন্তি পুব্বকালঅপরকালকিরিযানং ৰিকারৰসেন অনিযতত্তা ৰুত্তং ‘‘ভুঞ্জিত্বা পচ্ছাপি ৰত্তং কাতু’’ন্তি।</p>
<p class="bodytext">‘‘দূরম্পি হরিত্বা পূজেতব্ব’’ন্তি ইমিনা জঙ্ঘপেসনিককম্মং ন হোতীতি দস্সেতি। হরন্তস্স ভিক্খুনোতি সম্বন্ধো। <span class="bld">গচ্ছতো</span>তি অনাদরে সামিৰচনং। <span class="bld">ত</span>ন্তি সঙ্ঘস্স আহটভত্তং।</p>
<p class="bodytext"><span class="bld">ৰস্সংৰুত্থসঙ্ঘস্সা</span>তি ৰস্সং ৰসিত্থাতি ৰস্সংৰুত্থো। অলুত্তকিতন্তসমাসোযং, সোযেৰ সঙ্ঘো ৰস্সংৰুত্থসঙ্ঘো, তস্স। <span class="bld">যাৰতিক</span>সদ্দো যত্তকপরিযাযোতি আহ ‘‘যত্তকা’’তি। <span class="bld">দিসাপক্কন্তস্সাপী</span>তি অঞ্ঞং দিসং পক্কন্তস্সপি, দাতব্বন্তি সম্বন্ধো। <span class="bld">ৰদন্তী</span>তি অট্ঠকথাচরিযেহি অপরে আচরিযা ৰদন্তি। <span class="bld">এত</span>ন্তি ৰচনং।</p>
<p class="bodytext"><span class="bld">সম্পত্তান</span>ন্তি দিন্নট্ঠানং সম্পত্তানং। <span class="bld">সব্বেস</span>ন্তি যত্থ কত্থচি ৰুত্থৰস্সানং সব্বেসং। <span class="bld">তত্রা</span>তি ৰিহারে। <span class="bld">তত্রা</span>তি তস্মিং ৰদনে সতি, তেসু ভিক্খূসু ৰা। ৰস্সং ৰসন্তীতি <span class="bld">ৰস্সংৰসন্তা,</span> তেসং। <span class="bld">চীৰরমাসে</span>তি চীৰরেন লক্খিতে পচ্ছিমকত্তিকমাসে।</p>
<p class="bodytext"><span class="bld">হেমন্তস্স পচ্ছিমো দিৰসো</span>তি ফগ্গুণপুণ্ণমীসঙ্খাতো হেমন্তস্স পচ্ছিমো দিৰসো। <span class="bld">ৰস্সাৰাসিক</span>ন্তি ৰস্সং আৰসন্তানং দাতব্বং চীৰরং। আরোপেতব্বাকারং দস্সেন্তো আহ ‘‘অতীতৰস্সাৰাসস্সা’’তিআদি। তত্থ <span class="bld">অতীতৰস্সাৰাসস্সা</span>তি অতীতৰস্সং, অতীতৰস্সে ৰা আৰাসস্স সঙ্ঘস্স। <span class="bld">ত</span>ন্তি চীৰরং।</p>
<p class="bodytext"><span class="bld">ঠপেত্বা</span>তি ৰিহারে ঠপেত্বা। <span class="bld">সম্পত্তান</span>ন্তি ইমং ঠানং সম্পত্তানং। <span class="bld">ইতো</span>তি চীৰরদানকালতো। <span class="bld">তে</span>তি অন্তোৰস্সে ৰুত্থভিক্খূ।</p>
<p class="bodytext"><span class="bld">আদিস্সা</span>তি <a name="V2.0053"></a> পদস্স ত্বাপচ্চযন্তভাৰং দস্সেন্তো আহ ‘‘আদিসিত্বা’’তি। অযমত্থো ৰেদিতব্বোতি যোজনা। <span class="bld">তত্রা</span>তি ‘‘যাগুযা ৰা’’তিআদিপাঠে। <span class="bld">অজ্জতনায ৰা</span>তি অজ্জ ভৰানং পুঞ্ঞানং অত্থায <a name="M0.0394"></a> ৰা। <span class="bld">তেস</span>ন্তি নিমন্তকানং, পৰিট্ঠানং ভিক্খূনন্তি সম্বন্ধো। <span class="bld">যেহি নিমন্তিতেহী</span>তি নিমন্তিতেহি যেহি ভিক্খূহি। যেসং ৰা পত্তন্তি সম্বন্ধো। <span class="bld">তেসং ন পাপুণাতী</span>তি সব্বেসং তেসং ন পাপুণাতি, কস্মা? অনিমন্তিতত্তা। <span class="bld">তেসং ন পাপুণন্তি,</span> কস্মা? নিমন্তিতগেহং অপৰিট্ঠত্তা। <span class="bld">সো</span>তি দাযকো।</p>
<p class="bodytext"><span class="bld">পুব্বেপী</span>তি ইতো পুব্বেপি। <span class="bld">অস্সা</span>তি দাযকস্স। <span class="bld">ৰাসেত্বা</span>তি ৰাসাপেত্বা। <span class="bld">সো</span>তি দাযকো। <span class="bld">যো</span>তি ভিক্খু, ৰসতীতি সম্বন্ধো। <span class="bld">তানী</span>তি ভেসজ্জানি। <span class="bld">ইদ</span>ন্তি চীৰরং।</p>
<p class="bodytext">‘‘অন্তেৰাসিকানঞ্চা’’তি পদেন সদ্ধিৰিহারিকাপি গহেতব্বা উদ্দেসাদিৰসেন অন্তে ৰসনসীলত্তা। <span class="bld">উদ্দেসং গহেতুং আগতো চ গহেত্বা গচ্ছন্তো চা</span>তি ইমে অন্তে অৰসনসীলাপি রূল়্হীৰসেন <span class="bld">অন্তেৰাসিকা</span> নাম। ইমিনা নিস্সযং গহেতুং আগতো চ থেরস্স সন্তিকে নিস্সযং গহিতপুব্বো চ <span class="bld">অন্তেৰাসিকো</span> নামাতি দস্সেতি। ৰত্তং কত্বা উদ্দেসপরিপুচ্ছাদীনি গহেত্বা ৰিচরন্তানং সব্বেসং উদ্দেসন্তেৰাসিকানং পাপুণাতীতি যোজনা। ইমিনা সদ্ধিৰিহারিকনিস্সযন্তেৰাসিকউপসম্পদন্তেৰাসিকপব্বজ্জন্তেৰাসিকাপি গহেতব্বা তেসম্পি নিবদ্ধচারিকভিক্খুভাৰতো। <span class="bld">সব্বত্থা</span>তি সব্বস্মিং চীৰরক্খন্ধকে।</p>
<p class="centered">ইতি চীৰরক্খন্ধকৰণ্ণনায যোজনা সমত্তা।</p>
<p class="title">৯. চম্পেয্যক্খন্ধকং</p>
<p class="subhead">২৩৪. কস্সপগোত্তভিক্খুৰত্থুকথা</p>
<p class="bodytext"><a name="para380"></a><span class="paranum">৩৮০</span>. চম্পেয্যক্খন্ধকে <span class="bld">গগ্গরায পোক্খরণিযা</span>তি এত্থ গগ্গরসদ্দস্স নামসদ্দভাৰং দস্সেন্তো আহ ‘‘গগ্গরনামিকায ইত্থিযা’’তি। ইমিনা গগ্গরসদ্দো গগ্গরইতি নামং পৰত্তিনিমিত্তং কত্বা ইত্থিদব্বং ৰদতীতি দস্সেতি। <span class="bld">তন্তিপটিবদ্ধো</span>তি তন্তিযা পটিবদ্ধো। ‘‘উস্সুক্কম্পি <a name="V2.0054"></a> অকাসি যাগুযা’’তিআদীসু এৰং ৰিনিচ্ছযো ৰেদিতব্বোতি যোজনা <a name="M0.0395"></a>। <span class="bld">তস্স ভিক্খুনো</span>তি কস্সপগোত্তনামকস্স তস্স ভিক্খুনো। <span class="bld">তত্থেৰা</span>তি ৰাসভগামেযেৰ।</p>
<p class="bodytext"><a name="para382"></a><span class="paranum">৩৮২</span>. অধম্মেন ৰগ্গকম্মং করোন্তীতিআদীনং নানাকরণন্তি সম্বন্ধো।</p>
<p class="subhead">২৩৬. ঞত্তিৰিপন্নকম্মাদিকথা</p>
<p class="bodytext"><a name="para385"></a><span class="paranum">৩৮৫</span>. <span class="bld">অঞ্ঞত্রাপি ধম্মা</span>তি এত্থ <span class="bld">ধম্মা</span>তি উপযোগত্থে নিস্সক্কৰচনমেতন্তি আহ ‘‘অঞ্ঞত্র ধম্ম’’ন্তি। ‘‘অঞ্ঞত্রা’’তি নিপাতপযোগে দুতিযাততিযাপঞ্চমীসু অঞ্ঞতরস্স সম্ভৰতো উপযোগৰচনম্পি হোতি। তস্মা ৰুত্তং ‘‘অযমেৰ ৰা পাঠো’’তি। ‘‘ভূতেন ৰত্থুনা’’তি ইমিনা ধম্মসদ্দস্স সচ্চত্থং দস্সেতি। ‘‘এসেৰ নযো’’তি ইমিনা সদ্দসভাৰমেৰ সন্ধায অতিদিসতি, ন অত্থং। তেন ৰুত্তং ‘‘এত্থ পনা’’তিআদি। <span class="bld">সত্থুসাসন</span>ন্তি সত্থু আণা। <span class="bld">সত্থুআণা</span> নাম ঞত্তিঅনুসাৰনানং সম্পদাতি আহ ‘‘ঞত্তিসম্পদা অনুসাৰনসম্পদা চা’’তি। ‘‘পটিকুট্ঠঞ্চেৰ কতঞ্চা’’তি ইমিনা <span class="bld">পটিকুট্ঠকত</span>ন্তি পদস্স দ্বন্দৰাক্যং দস্সেতি। পটিকুসিতব্বন্তি <span class="bld">পটিকুট্ঠং,</span> কত্তব্বন্তি <span class="bld">কতং,</span> কম্মং। তমেৰত্থং দস্সেন্তো আহ ‘‘যং অঞ্ঞেসূ’’তিআদি। তত্থ <span class="bld">য</span>ন্তি কম্মং।</p>
<p class="bodytext"><a name="para387"></a><span class="paranum">৩৮৭</span>. <span class="bld">পাল়িযা</span>তি ৰিনযপাল়িযা। <span class="bld">য</span>ন্তি কম্মং, ন করিযতীতি সম্বন্ধো। <span class="bld">এত্থা</span>তি অট্ঠকথাযং। <span class="bld">সো চ খো</span>তি সো চ ৰিত্থারো, আগতোতি সম্বন্ধো। কস্মা ঞত্তিদুতিযঞত্তিচতুত্থকম্মানমেৰ ৰসেন আগতো, ননু ঞত্তিঅপলোকনকম্মৰসেনপি আগতেন ভৰিতব্বন্তি আহ ‘‘যস্মা পনা’’তিআদি। ঞত্তিদুতিযঞত্তিচতুত্থেসু হাপনং ৰা অঞ্ঞথা করণং ৰা অত্থি ৰিয ঞত্তিকম্মে নত্থীতি যোজনা। ঞত্তিকম্মে ঞত্তিট্ঠপনতো অঞ্ঞকিচ্চস্স অসম্ভৰতো হাপনং ৰা অঞ্ঞথা করণং ৰা নত্থীতি অধিপ্পাযো। <span class="bld">তানী</span>তি ঞত্তিকম্মঅপলোকনকম্মানি। <span class="bld">সব্বেসম্পি কম্মান</span>ন্তি সব্বেসম্পি চতুন্নং কম্মানং। <span class="bld">পরতো</span>তি পরস্মিং পরিৰারাৰসানে (পরি॰ অট্ঠ॰ ৪৮২)।</p>
<p class="subhead">২৩৭. চতুৰগ্গকরণাদিকথা</p>
<p class="bodytext"><a name="para388"></a><span class="paranum">৩৮৮</span>. যদিদং <a name="M0.0396"></a> কম্মন্তি যোজনা। <span class="bld">তেস</span>ন্তি সঙ্ঘানং। <span class="bld">কম্মপ্পত্তো</span>তি এত্থ কম্মেন, কম্মস্স ৰা পত্তোতি অত্থং পটিক্খিপন্তো আহ ‘‘কম্মং পত্তো’’তি। ‘‘সব্বকম্মেসু কম্মপত্তো’’তি <a name="V2.0055"></a> পাল়িনযেন ‘‘কম্মেসু পত্তো’’তি অত্থোপি যুজ্জতি। লোকৰোহারৰসেন ‘‘কম্মেন কম্মস্স ৰা পত্তো’’তি অত্থোপি যুজ্জতেৰ।</p>
<p class="bodytext"><a name="para389"></a><span class="paranum">৩৮৯</span>. <span class="bld">পরিসতো</span>তি পরিসকারণা। <span class="bld">তত্থা</span>তি ‘‘চতুৰগ্গকরণঞ্চে ভিক্খৰে’’তিআদিপাঠে, চতুৰীসতিপুগ্গলেসু ৰা। <span class="bld">কম্মনানাসংৰাসকো</span>তি উক্খেপনীযকম্মকতো। <span class="bld">লদ্ধিনানাসংৰাসকো</span>তি উক্খিত্তানুৰত্তকো। ‘‘হুত্বা’’তি ইমিনা ‘‘ভিক্খুনীচতুত্থো’’তিআদীসু চতুৰীসতিযা ঠানেসু কিরিযাৰিসেসনভাৰং দস্সেতি। ভিক্খুনী চতুত্থী এতস্সাতি ভিক্খুনীচতুত্থো, চতুৰগ্গো সঙ্ঘোতিআদিনা ৰচনত্থো কাতব্বো।</p>
<p class="bodytext"><a name="para393"></a><span class="paranum">৩৯৩</span>. <span class="bld">পরিৰাসাদী</span>তিআদিসদ্দেন মূলাযকস্সনমানত্তঅব্ভানানি সঙ্গণ্হাতি। <span class="bld">তেস</span>ন্তি পরিৰাসাদিকম্মানং। <span class="bld">পরতো</span>তি পরস্মিং চূল়ৰগ্গে (চূল়ৰ॰ অট্ঠ॰ ৭৫ আদযো)।</p>
<p class="bodytext"><a name="para394"></a><span class="paranum">৩৯৪</span>. <span class="bld">পটিকুট্ঠকতকম্মস্সা</span>তি পটিকুট্ঠস্স হুত্বা কতস্স কম্মস্স। <span class="bld">পকতত্তস্সা</span>তি এত্থ পকতিসীলসঙ্খাতো অত্তা সভাৰো এতস্সাতি পকতত্তোতি অত্থং দস্সেন্তো আহ ‘‘অৰিপন্নসীলস্সা’’তি। সঙ্ঘাদিসেসং অনাপজ্জন্তস্সাপি অৰিপন্নসীলত্তা ৰুত্তং ‘‘পারাজিকং অনজ্ঝাপন্নস্সা’’তি। ইমিনা সঙ্ঘাদিসেসং আপজ্জন্তোপি পকতত্তোযেৰাতি দস্সেতি। সোপি হি ইধ অৰিপন্নসীলো নাম, অঞ্ঞত্থ পন সঙ্ঘাদিসেসস্স সীলৰিপত্তিভাৰতো তং আপজ্জন্তোপি ৰিপন্নসীলোযেৰ নাম। <span class="bld">আনন্তরিকস্সা</span>তি এত্থ অনন্তরসদ্দস্স সম্বন্ধঞ্চ ণিকপচ্চযস্স অত্থঞ্চ দস্সেন্তো আহ ‘‘অত্তনো অনন্তরং নিসিন্নস্সা’’তি। তত্থ ‘‘অত্তনো’’তি ইমিনা অনন্তরসদ্দস্স সম্বন্ধং দস্সেতি। ‘‘নিসিন্নস্সা’’তি ইমিনা ণিকপচ্চযস্স অত্থং দস্সেতি।</p>
<p class="subhead">২৩৯. দ্বেনিস্সারণাদিকথা</p>
<p class="bodytext"><a name="para395"></a><span class="paranum">৩৯৫</span>. <span class="bld">ৰত্থুতো</span>তি <a name="M0.0397"></a> ৰত্থুকারণা। <span class="bld">তত্থা</span>তি ‘‘দ্বেমা ভিক্খৰে’’তিআদিপাঠে। ‘‘সন্ধায ৰুত্ত’’ন্তি ইমিনা ‘‘অপ্পত্তো’’তিআদিসুত্তস্স নেয্যত্থভাৰং দস্সেতি। <span class="bld">হী</span>তি সচ্চং, যস্মা ৰা। <span class="bld">ত</span>ন্তি পব্বাজনীযকম্মং। পুন <span class="bld">ত</span>ন্তি পব্বাজনীযকম্মমেৰ। এস ভিক্খু অপ্পত্তোতি সম্বন্ধো। কস্মা অপ্পত্তোতি আহ ‘‘যস্মা’’তিআদি। <span class="bld">আৰেণিকলক্খণেনা</span>তি অৰিনা হুত্বা পৰত্তেন লক্খণেন। অত্তনা অৰিনা হুত্বা অত্তনো সন্তকেন ৰিসুং ভূতেন লক্খণেনাতি ৰুত্তং হোতি। যদি অপ্পত্তো, কস্মা সুনিস্সারিতোতি আহ ‘‘যস্মা পনস্সা’’তিআদি। <span class="bld">অস্সা</span>তি ভিক্খুস্স, করেয্যাতি সম্বন্ধো। তং চে সঙ্ঘো তজ্জনীযকম্মাদিৰসেন নিস্সারেতি, সুনিস্সারিতোতি সম্বন্ধো <a name="V2.0056"></a>। <span class="bld">সো</span>তি ভিক্খু। যস্মা অনুঞ্ঞাতা, তস্মা সুনিস্সারিতোতি যোজনা। কিত্তকেন অঙ্গেন অনুঞ্ঞাতাতি আহ ‘‘একেনপি অঙ্গেনা’’তি।</p>
<p class="bodytext"><a name="para396"></a><span class="paranum">৩৯৬</span>. <span class="bld">ওসারণা</span>তি এত্থ ওত্যূপসগ্গৰসেন সরধাতু পৰেসনত্থোতি আহ ‘‘পৰেসনা’’তি। <span class="bld">তত্থা</span>তি ‘‘ওসারণা’’তিআদিপাঠে। <span class="bld">ওসারেতী</span>তি এত্থ অব্ভানাদিৰসেন পৰেসনং পটিক্খিপন্তো আহ ‘‘উপসম্পদকম্মৰসেনা’’তি। <span class="bld">সহস্সক্খত্তুম্পী</span>তি <span class="bld">পি</span>সদ্দো গরহত্থো। একৰারাদিকে পন কা নাম কথাতি দস্সেতি। <span class="bld">সাতিসারা</span>তি সদোসা। <span class="bld">তথা</span>তি যথা আচরিযুপজ্ঝাযা সাতিসারা, তথা। সেসো কারকসঙ্ঘো সাতিসারোতি সম্বন্ধো। ‘‘হত্থচ্ছিন্নাদযো পন দ্বত্তিংস সুওসারিতা’’তি ৰুত্তত্তা অন্ধমূগবধিরানং অপব্বজিতানম্পি উপসম্পদা রুহতীতি দট্ঠব্বং। <span class="bld">তে</span>তি হত্থচ্ছিন্নাদযো দ্বত্তিংস।</p>
<p class="bodytext"><a name="para397"></a><span class="paranum">৩৯৭</span>. <span class="bld">অভূতৰত্থুৰসেনা</span>তি অসচ্চৰত্থুৰসেন, অসংৰিজ্জমানৰত্থুৰসেন ৰা। <span class="bld">তত্থা</span>তি ‘‘ইধ পন ভিক্খৰে’’তিআদিপাঠে। <span class="bld">পটিনিস্সজ্জিতা</span>তি এত্থ তপচ্চযস্স কম্মত্থে পৰত্তভাৰং দস্সেন্তো আহ ‘‘পটিনিস্সজ্জিতব্বা’’তি।</p>
<p class="subhead">২৪১. উপালিপুচ্ছাকথা</p>
<p class="bodytext"><a name="para400"></a><span class="paranum">৪০০</span>. <span class="bld">তত্থা</span>তি <a name="M0.0398"></a> উপালিপঞ্হেসু। তস্সপাপিযসিকাদীহি সদ্ধিং একা পুচ্ছা কতাতি যোজনা। ভিক্খূনম্পি ৰারেতি সম্বন্ধো। পিসদ্দেন ‘‘ন কেৰলং উপালিপঞ্হেসুযেৰ যোজেতব্বানি, অথ খো ভিক্খূনং ৰারেপী’’তি দস্সেতি।</p>
<p class="subhead">২৪২. তজ্জনীযকম্মকথা</p>
<p class="bodytext"><a name="para407"></a><span class="paranum">৪০৭</span>. ‘‘ইধ পন ভিক্খৰে ভিক্খু ভণ্ডনকারকো’’তিআদি ৰুত্তন্তি সম্বন্ধো। <span class="bld">তত্থা</span>তি ‘‘ইধ পন ভিক্খৰে’’তিআদিপাঠে। <span class="bld">অনপদানো</span>তি এত্থ অপপুব্বো দাসদ্দো অৰখণ্ডনত্থোতি আহ ‘‘অপদানং ৰুচ্চতি পরিচ্ছেদো’’তি। নত্থি অপদানং অৰখণ্ডনং আপত্তিপরিযন্তো এতস্সাতি অনপদানোতি ৰচনত্থো কাতব্বো। সাযেৰ পাল়ি ৰুত্তাতি সম্বন্ধো। <span class="bld">তত্থা</span>তি তস্সং পাল়িযং। কিঞ্চি অত্থৰিনিচ্ছযং পাল়িঅনুসারেন ৰিদিতুং ন সক্কা ন হোতীতি যোজনা।</p>
<p class="centered">ইতি চম্পেয্যক্খন্ধকৰণ্ণনায যোজনা সমত্তা।</p>
<p class="title">১০. কোসম্বকক্খন্ধকং</p>
<p class="subhead">২৭১. কোসম্বকৰিৰাদকথা</p>
<p class="bodytext"><a name="para451"></a><span class="paranum">৪৫১</span>. কোসম্বকক্খন্ধকে <a name="V2.0057"></a> অযমনুপুব্বিকথা এৰং ৰেদিতব্বাতি যোজনা। ৰিনযং পাল়িতো চ, তদত্থতো চ ধারেতীতি <span class="bld">ৰিনযধরো,</span> তথা সুত্তন্তং ধারেতীতি <span class="bld">সুত্তন্তিকো। তেসূ</span>তি দ্বীসু ভিক্খূসু। সুত্তন্তিকো ভিক্খু নিক্খমীতি সম্বন্ধো। <span class="bld">আচমনউদকাৰসেস</span>ন্তি আচমেতি ধোৰতি অনেনাতি <span class="bld">আচমনং,</span> তমেৰ উদকং আচমনউদকং, তমেৰ অৰসেসং আচমনউদকাৰসেসং, অৰসেসআচমনউদকন্তি অত্থো। <span class="bld">তং ভিক্খু</span>ন্তি সুত্তন্তিকং ভিক্খুং। <span class="bld">এত্থা</span>তি আচমনউদকাৰসেসট্ঠপনে। ‘‘সচে হোতি, দেসেস্সামী’’তি ইমিনা অত্তনো সুব্বচভাৰঞ্চ সিক্খাকামতঞ্চ দস্সেতি। <span class="bld">তে</span>তি তযা, কথন্তি সম্বন্ধো। অথ ৰা তেতি তুয্হং, নত্থীতি সম্বন্ধো। অসঞ্চিচ্চ অসতিযা কতত্তা অনাপত্তিপক্খোপি <a name="M0.0399"></a> ভৰেয্যাতি আহ ‘‘নত্থি আপত্তী’’তি। এত্থ পন আপত্তিযেৰ। <span class="bld">সো</span>তি সুত্তন্তিকো।</p>
<p class="bodytext"><span class="bld">ৰিনযধরোপী</span>তি ৰিনযধরো পন, আরোচেসীতি সম্বন্ধো। <span class="bld">আপজ্জমানোপী</span>তি পিসদ্দো গরহত্থো। <span class="bld">তে</span>তি ৰিনযধরস্স নিস্সিতকা, আহংসূতি সম্বন্ধো। <span class="bld">তস্সা</span>তি সুত্তন্তিকস্স। <span class="bld">তে</span>তি সুত্তন্তিকস্স নিস্সিতকা, আরোচেসুন্তি সম্বন্ধো। <span class="bld">সো</span>তি সুত্তন্তিকো। <span class="bld">মুসাৰাদী</span>তি অভূততো, অভূতং ৰা ৰচনং ৰদনসীলো। <span class="bld">এসো</span>তি ৰিনযধরো। <span class="bld">তে</span>তি সুত্তন্তিকস্স নিস্সিতকা, আহংসূতি সম্বন্ধো। <span class="bld">ততো</span>তি কলহৰড্ঢনকারণা। ৰিনযধরো অকাসীতি সম্বন্ধো।</p>
<p class="bodytext"><a name="para453"></a><span class="paranum">৪৫৩</span>. ‘‘ন তাৰ ভিন্নো’’তি ইমিনা <span class="bld">ভিন্নো</span>তি এত্থ তপচ্চযস্স অৰস্সম্ভাৰিযত্থে অনাগতকালিকতং দস্সেতি। তমেৰত্থং সহ উপমায দস্সেন্তো আহ ‘‘অপিচা’’তিআদি। <span class="bld">ত</span>ন্তি সস্সং। ‘‘ভিজ্জিস্সতী’’তি ইমিনা ভিজ্জিস্সতীতি <span class="bld">ভিন্নো</span>তি ৰচনত্থং দস্সেতি। <span class="bld">সো চ খো</span>তি সঙ্ঘো। কলহৰসেন ভিজ্জিস্সতীতি সম্বন্ধো। <span class="bld">সম্ভমঅত্থৰসেনা</span>তি সংৰেগঅত্থৰসেন। সম্ভমসদ্দো হি তীসু অত্থেসু ৰত্ততি গারৰে, ভীতিযং, সংৰেগে চাতি। ইধ পন সংৰেগে ৰত্ততি। ভিক্খুসঙ্ঘস্স ভিন্নে সংৰেগঅত্থৰসেনাতি অধিপ্পাযো। ইদং হেট্ঠা কথিতায ‘‘ভযে কোধে পসংসায’’ন্তি গাথায (পারা॰ অট্ঠ॰ ১.১৫) চসদ্দেন সম্পিণ্ডিতং সম্ভমঅত্থং সন্ধায ৰুত্তন্তি <a name="V2.0058"></a> দট্ঠব্বং। <span class="bld">এত্থা</span>তি ‘‘ভিন্নো ভিক্খুসঙ্ঘো ভিন্নো ভিক্খুসঙ্ঘো’’তি পাঠে। <span class="bld">আমেডিত</span>ন্তি আ পুনপ্পুনং ভযাদিপীল়িতত্তা মেডেন উম্মাদেন ইতং কথিতং আমেডিতং।</p>
<p class="bodytext"><a name="para454"></a><span class="paranum">৪৫৪</span>. <span class="bld">হী</span>তি ৰিত্থারো। ভগৰা ৰদেয্যাতি সম্বন্ধো। উক্খিপন্তি অপনেন্তীতি <span class="bld">উক্খেপকা</span>। উক্খিত্তমনুৰত্তন্তীতি <span class="bld">উক্খিত্তানুৰত্তকা। এতেস</span>ন্তি উক্খিত্তানুৰত্তকানং। পুন <span class="bld">এতেস</span>ন্তি উক্খেপকানং। <span class="bld">পক্খো</span>তি সখা। <span class="bld">তন্তিমেৰা</span>তি পাল়িমেৰ, ব্যাপারমেৰ ৰা।</p>
<p class="bodytext"><a name="para455"></a><span class="paranum">৪৫৫</span>. <span class="bld">যো</span>তি ভিক্খু। চিত্তং উপ্পাদেতীতি সম্বন্ধো। <span class="bld">তুম্হে</span>তি ধম্মৰাদিনো সন্ধায ৰুত্তং। <span class="bld">কিং ভণথা</span>তি কিং ৰচনং ভণথ। ইতি পুচ্ছিত্বাতি <a name="M0.0400"></a> সম্বন্ধো। <span class="bld">তেসঞ্চা</span>তি ধম্মৰাদীনঞ্চ। <span class="bld">ইতরেসঞ্চা</span>তি অধম্মৰাদীনঞ্চ। <span class="bld">ইমে</span>তি অত্তনো পক্খে ইমে ভিক্খূ। <span class="bld">তেস</span>ন্তি অধম্মৰাদীনং। <span class="bld">‘‘কম্মং কোপেতী’’</span>তি ‘‘নানাসংৰাসকচতুত্থো চে ভিক্খৰে কম্মং করেয্য, অকম্মং, ন চ করণীয’’ন্তি ৰচনতো (মহাৰ॰ ৩৮৯) কম্মং কোপেতি। <span class="bld">ইতরেসম্পী</span>তি ধম্মৰাদীনম্পি। ধম্মৰাদীনং পক্খে নিসীদিত্বা অধম্মৰাদীনং লদ্ধিং গণ্হন্তোপি ধম্মৰাদীনং নানাসংৰাসকো হোতিযেৰ, অযং নযো ৰুত্তনযস্স অত্থতো সিদ্ধোতি কত্বা ইধ ন ৰুত্তো। <span class="bld">এৰ</span>ন্তিআদি নিগমনং। <span class="bld">যো</span>তি ভিক্খু, পৰিসতি গণ্হাতীতি সম্বন্ধো। নিসিন্নো হুত্বাতি যোজনা। <span class="bld">ইমে</span>তি অত্তনো পক্খে ইমে ভিক্খূ। <span class="bld">ইতরে</span>তি পরপক্খে ইতরে ভিক্খূ। <span class="bld">তেস</span>ন্তি ধম্মৰাদীনং। <span class="bld">যত্থ তত্থ ৰা পন পক্খে</span>তি যস্মিং কস্মিংচি ৰা ধম্মৰাদীনং পক্খে। <span class="bld">ইমে ধম্মৰাদিনোতি গণ্হাতী</span>তি তংতংপক্খগতে ভিক্খূ যাথাৰতো ৰা অযাথাৰতো ৰা ‘‘ইমে ধম্মৰাদিনো’’তি গণ্হাতি।</p>
<p class="bodytext"><a name="para456"></a><span class="paranum">৪৫৬</span>. কাযেন কতং কম্মং <span class="bld">কাযকম্মং,</span> ৰচিযা কতং কম্মং <span class="bld">ৰচীকম্মং</span>। তত্থ কাযকম্মং উপদংসেন্তা ভিক্খূ পহরন্তা উপদংসেন্তি। ৰচীকম্মং উপদংসেন্তা ভিক্খূ ফরুসং ৰদন্তা উপদংসেন্তি। তেন ৰুত্তং ‘‘কাযেন পহরন্তা’’তিআদি। <span class="bld">উপদংসেন্তী</span>তি পৰত্তেন্তি। ‘‘কোধৰসেনা’’তি ইমিনা পেমৰসেনাতি অত্থং নিৰত্তেতি। <span class="bld">অধম্মিযানী</span>তি অধম্মেন কত্তব্বানি। ‘‘কিচ্চানী’’তি ইমিনা ইযপচ্চযস্স সরূপং দস্সেতি। <span class="bld">অসম্মোদিকা</span>তি এত্থ যকারলোপোতি আহ ‘‘অসম্মোদিকাযা’’তি। ‘‘কথাযা’’তি ইমিনা অসম্মোদং জনেতীতি অসম্মোদিকাতি কত্বা ণিকপচ্চযস্স সরূপং দস্সেতি। <span class="bld">উপচারং মুঞ্চিত্বা</span>তি এত্থ উপচারো নাম অঞ্ঞমঞ্ঞং পহরন্তানং হত্থস্স পাপুণনট্ঠানং, তং মুঞ্চিত্বাতি অত্থো। <span class="bld">আসনন্তরিকাযা</span>তি এত্থ একং আসনং অন্তরং ব্যৰহিতং ইমিস্সা নিসিন্নকিরিযাযাতি আসনন্তরিকাতি দস্সেন্তো আহ ‘‘একেকং আসনং অন্তর’’ন্তি। ‘‘কত্বা’’তি ইমিনা কিরিযাৰিসেসনভাৰং দস্সেতি।</p>
<p class="bodytext"><a name="para457-8"></a><span class="paranum">৪৫৭-৮</span>. অযং <a name="V2.0059"></a> অস্স ভিক্খুনো অধিপ্পাযো কিরাতি যোজনা। <span class="bld">এতে</span>তি কোধাভিভূতে ভিক্খূ। ভগৰা পন কথেসীতি সম্বন্ধো। ‘‘অনত্থো <a name="M0.0401"></a> অতো’’তি ইমিনা <span class="bld">অনত্থতো</span>তি পদস্স ওকারলোপসন্ধিং দস্সেতি। তেসং পদানমত্থং দস্সেন্তো আহ ‘‘এতস্মা’’তিআদি। ‘‘অথ ৰা’’তিআদিনা ‘‘অনত্থদো’’তি ৰত্তব্বে ‘‘সুগতো’’তিআদীসু ৰিয দ-কারস্স ত-কারং কত্বা <span class="bld">অনত্থতো</span>তি ৰুত্তন্তি দস্সেতি। <span class="bld">অনত্থদো</span>তি অনত্থং দদাতীতি অনত্থদো।</p>
<p class="bodytext"><a name="para464"></a><span class="paranum">৪৬৪</span>. <span class="bld">পুথুসদ্দো</span>তি এত্থ পুথুসদ্দো মহন্তপরিযাযোতি আহ ‘‘মহা’’তি। <span class="bld">অস্সা</span>তি ভণ্ডনকারকস্স জনস্স। <span class="bld">সমজনো</span>তি এত্থ সমসদ্দো সদিসপরিযাযোতি আহ ‘‘একসদিসো’’তি, তুল্যাধিকরণসমাসোযং। ভণ্ডনকারকো অযং জনোতি যোজনা। <span class="bld">তত্থা</span>তি ভণ্ডনকারকেসু জনেসু। অঞ্ঞম্পি একং ইদং কারণন্তি সম্বন্ধো। <span class="bld">ন মঞ্ঞিত্থা</span>তি কোচি একোপি ন মঞ্ঞিত্থাতি যোজনা। ইমিনা <span class="bld">অমঞ্ঞরু</span>ন্তি এত্থ আৰিভত্তিযা ‘‘রু’’ন্তি আদেসো দস্সিতো।</p>
<p class="bodytext"><span class="bld">পরিমুট্ঠা</span>তি পরিমুট্ঠা সতি এতেসন্তি পরিমুট্ঠাতি দস্সেন্তো আহ ‘‘পরিমুট্ঠসতিনো’’তি। অট্ঠক্খরগাথাযং ‘‘পঞ্চমং লঘু সব্বত্থা’’তি ৰুত্তত্তা পঞ্চমস্স রাকারস্স রস্সো হোতি। তেন ৰুত্তং ‘‘রাকারস্স রস্সাদেসো কতো’’তি। <span class="bld">কথং ভাণিনো</span>তি ৰাচং ভাণিনো। <span class="bld">মুখাযাম</span>ন্তি এত্থ আযামসদ্দো ৰিত্থারপরিযাযো, ৰিত্থারো চ নাম পসারণন্তি আহ ‘‘পসারেতু’’ন্তি। সম্পদানত্থজোতকেন তুংপচ্চযেন সম্পদানত্থে উপযোগৰচনন্তি দস্সেতি। <span class="bld">নীতা</span>তি কম্মৰাচকস্স কিতস্স অপ্পধানকম্মং দস্সেন্তো আহ ‘‘ইমং নিল্লজ্জভাৰ’’ন্তি। দ্বিকম্মকধাতুভাৰতো ‘‘অত্তনো’’তি পধানকম্মম্পি অজ্ঝাহরিতব্বং। <span class="bld">ত</span>ন্তি কলহং। ‘‘জান’’ন্তি পদেন ‘‘ৰিদূ’’তি পদস্স অত্থঞ্চ ৰাক্যঞ্চ দস্সেতি। ৰিদন্তি জানন্তীতি <span class="bld">ৰিদূ</span>তি ৰচনত্থো কাতব্বোতি অধিপ্পাযো। <span class="bld">সাদীনৰো</span>তিআদীনৰেন দোসেন সহ পৰত্তো। <span class="bld">অয</span>ন্তি কলহো।</p>
<p class="bodytext"><span class="bld">যে</span> <a name="M0.0402"></a> <span class="bld">চ তং উপনয্হন্তী</span>তি এত্থ তসদ্দস্স ৰিসযং দস্সেতুং ৰুত্তং ‘‘আঘাত’’ন্তি। <span class="bld">যে</span>তি জনা। উপনয্হন্তি উপনহন্তি বন্ধন্তি। <span class="bld">সনন্তনো</span>তি এত্থ সনন্তনসদ্দো পুরাণপরিযাযোতি আহ ‘‘পোরাণো’’তি।</p>
<p class="bodytext">‘‘অঞ্ঞে’’তি ইমিনা <span class="bld">পরে</span>তি এত্থ পরসদ্দস্স পচ্ছাভাগত্থাদযো নিৰারেতি। <span class="bld">মযমেত্থ যমামসে</span>তি এত্থ এতসদ্দস্স ৰিসযং দস্সেন্তো আহ ‘‘সঙ্ঘমজ্ঝে’’তি। যমুধাতু উপযমনত্থো সেকারো নিপাতমত্তোতি আহ ‘‘উপযমামা’’তি। ‘‘সততং সমিতং মচ্চুসন্তিকং গচ্ছামা’’তি ইমিনা <a name="V2.0060"></a> ‘‘ন জানন্তী’’তি পদস্স আকারং দস্সেতি। <span class="bld">তত্থা</span>তি মহাজনকাযে যে পণ্ডিতাতি যোজনা। <span class="bld">এৰং হী</span>তি এৰমেৰ। জানন্তা তে পণ্ডিতা পটিপজ্জন্তীতি যোজনা। মেধন্তা হিংসন্তা গচ্ছন্তি পৰত্তন্তীতি <span class="bld">মেধগা</span> কলহা। কেচি মেধধাতুতো ণ্ৰুপচ্চযং ৰদন্তি, তেসং মতেন মেধকাতি পঠমক্খরেন পাঠো ভৰেয্য।</p>
<p class="bodytext"><span class="bld">তেসম্পী</span>তি ব্রহ্মদত্তদীঘাৰুকুমারানম্পি। <span class="bld">সঙ্গতী</span>তি সমাগমো। <span class="bld">ৰো</span>তি তুম্হাকং। যেসং তুম্হাকং নেৰ মাতাপিতূনং অট্ঠীনি ছিন্নানি, ন পাণা হতা, ন গৰস্সধনানি হটানি। তেসং তুম্হাকং কস্মা সঙ্গতি ন হোতীতি যোজনা।</p>
<p class="bodytext"><span class="bld">সব্বানি পরিস্সযানী</span>তি এত্থ <span class="bld">সব্বানী</span>তি ৰুত্তকারণঞ্চ লিঙ্গৰিপল্লাসঞ্চ দস্সেন্তো আহ ‘‘পাকটপরিস্সযে চ পটিচ্ছন্নপরিস্সযে চা’’তি। ‘‘অভিভৰিত্বা’’তি ইমিনা <span class="bld">অভিভুয্যা</span>তি পদস্স ত্বাপচ্চযন্তভাৰং দস্সেতি। <span class="bld">তেনা</span>তি নিপকেন সহাযেন।</p>
<p class="bodytext"><span class="bld">রাজাৰা</span>তি এত্থ রাজা ইৰাতি পদৰিভাগং কত্বা রাজসদ্দস্স উপলক্খণৰসেন মহাজনক, অরিন্দমরাজানো চ ইৰসদ্দস্স ওপম্মত্থজোতকঞ্চ দস্সেন্তো আহ ‘‘যথা’’তিআদি। রট্ঠৰিজিতসদ্দা অঞ্ঞমঞ্ঞপরিযাযা। ৰিসেসনৰিসেস্যানং কামাচারতো গম্যমানত্তা ৰুত্তং ‘‘ৰিজিতং রট্ঠ’’ন্তি। ‘‘মাতঙ্গো অরঞ্ঞে নাগো ইৰা’’তি ইমিনা <a name="M0.0403"></a> পদৰিভাগং দস্সেতি। তেসং পদানং অত্থং দস্সেন্তো আহ ‘‘মাতঙ্গোতি হত্থী ৰুচ্চতী’’তিআদি। ‘‘হত্থী ৰুচ্চতী’’তি ইমিনা মহন্তো অঙ্গো সরীরমেতস্সাতি <span class="bld">মাতঙ্গো</span>তি ৰচনত্থেন হত্থী মাতঙ্গো নামাতি দস্সেতি। মহন্তসদ্দস্স মাতাদেসো। <span class="bld">নাগ</span>সদ্দো উরগে চ হত্থিম্হি চ নাগরুক্খে চ উত্তমে চ নামপঞ্ঞত্তিযঞ্চাতি পঞ্চসু অত্থেসু ৰত্ততি, ইধ উত্তমত্থেতি দস্সেন্তো আহ ‘‘নাগোতি মহন্তাধিৰচনমেত’’ন্তি। <span class="bld">মাতঙ্গরঞ্ঞেৰা</span>তি এত্থ ইৰসদ্দস্স ওপম্মত্থজোতকভাৰং দস্সেত্বা অত্থযোজনং দস্সেন্তো আহ ‘‘যথা হী’’তিআদি। ‘‘যথা চ পালিলেয্যকো’’তি ইমিনা মাতঙ্গনাগস্স সরূপং উপলক্খণেন দস্সেতি।</p>
<p class="subhead">২৭৫. পালিলেয্যকগমনকথা</p>
<p class="bodytext"><a name="para467"></a><span class="paranum">৪৬৭</span>. <span class="bld">পালিলেয্যক</span>ন্তি পলিলৰনসণ্ডে ৰসন্তহত্থিনাগং। ‘‘হত্থী’’তি চ ‘‘নাগো’’তি চ দ্বিন্নং সদ্দানং পরিযাযভাৰেন ৰুত্তত্তা অধিকত্থোতি আহ ‘‘মহাহত্থী’’তি। পুরতো পুরতো গচ্ছন্তেহি তেহি হত্থিআদীহি ছিন্নগ্গানীতি যোজনা। <span class="bld">ওভগ্গোভগ্গ</span>ন্তি ভঞ্জিত্বা অধোপাতিতং ওভগ্গন্তি <a name="V2.0061"></a> দস্সেন্তো আহ ‘‘ভঞ্জিত্বা ভঞ্জিত্বা পাতিত’’ন্তি। ‘‘উচ্চট্ঠানতো’’তি ইমিনা অৰত্যূপসগ্গস্স অধোত্থং নযেন দস্সেতি। <span class="bld">এতস্সা</span>তি হত্থিনাগস্স। <span class="bld">তে</span>তি হত্থিআদযো। <span class="bld">তেহী</span>তি হত্থিআদীহি। পিৰন্তেহি তেহীতি যোজনা। <span class="bld">কদ্দমোদকানী</span>তি কদ্দমেন সংসট্ঠানি উদকানি।</p>
<p class="bodytext"><span class="bld">ঈসাদন্তস্সা</span>তি এত্থ ঈসায সদিসো দন্তো ইমস্সাতি ঈসাদন্তোতি দস্সেন্তো আহ ‘‘রথঈসাসদিসদন্তস্সা’’তি। ‘‘রথঈসা’’তি ইমিনা নঙ্গলঈসং নিৰত্তেতি। <span class="bld">যদেকো</span>তি যং একো। যংসদ্দো কারণত্থোতি আহ ‘‘যস্মা’’তি। <span class="bld">অস্স নাগস্সা</span>তি হত্থিনাগস্স। <span class="bld">নাগেনা</span>তি বুদ্ধনাগেন।</p>
<p class="bodytext"><span class="bld">যথাভিরন্ত</span>ন্তি <a name="M0.0404"></a> এত্থ কিত্তকং কালং রমতীতি আহ ‘‘তেমাস’’ন্তি। <span class="bld">এত্তাৰতা</span>তি এত্তকেন তেমাসৰিহরণেন। পত্থটা অহোসীতি সম্বন্ধো। <span class="bld">সব্বত্থা</span>তি সব্বস্মিং জম্বুদীপতলে।</p>
<p class="bodytext">‘‘কোসম্বিনিৰাসিনো’’তি ইমিনা কোসম্বিযং নিৰসন্তীতি <span class="bld">কোসম্বকা</span>তি ৰচনত্থং দস্সেতি।</p>
<p class="subhead">২৭৬. অট্ঠারসৰত্থুকথা</p>
<p class="bodytext"><a name="para471"></a><span class="paranum">৪৭১</span>. ‘‘লদ্ধিগ্গহণ’’ন্তি ইমিনা আদীযতে <span class="bld">আদাযো</span>তি ৰচনত্থং দস্সেতি।</p>
<p class="bodytext"><a name="para475"></a><span class="paranum">৪৭৫</span>. <span class="bld">তং দিৰসমেৰা</span>তি তস্মিং সঙ্ঘসামগ্গিকরণদিৰসেযেৰ।</p>
<p class="bodytext"><a name="para476"></a><span class="paranum">৪৭৬</span>. <span class="bld">ন মূলা মূলং গন্ত্বা</span>তি মূলতো মূলং ন গন্ত্বাৰ। ‘‘অত্থতো অপগতা’’তি ইমিনা অত্থতো অপেতা <span class="bld">অত্থাপেতা</span>তি ৰচনত্থং দস্সেতি। ‘‘ব্যঞ্জনমত্তং উপেতা’’তি ইমিনা ব্যঞ্জনমত্তং উপেতা উপগতা <span class="bld">ব্যঞ্জনূপেতা</span>তি ৰচনত্থং দস্সেতি।</p>
<p class="bodytext"><a name="para477"></a><span class="paranum">৪৭৭</span>. <span class="bld">অত্থেসু জাতেসূ</span>তি এত্থ জাতসদ্দো উপ্পন্নপরিযাযোতি আহ ‘‘ৰিনযঅত্থেসু উপ্পন্নেসূ’’তি। তঞ্চ পদং ‘‘সঙ্ঘস্স কিচ্চেসূ’’তিআদীসু সব্বপদেসু যোজেতব্বং। <span class="bld">মহত্থিকো</span>তি মহন্তো উপকারসঙ্খাতো অত্থো ইমস্সাতি মহত্থিকোতি দস্সন্তো আহ ‘‘মহাউপকারো’’তি।</p>
<p class="bodytext"><span class="bld">অনানুৰজ্জো পঠমেনা</span>তি এত্থ পঠমসদ্দো তাৰপরিযাযোতি দস্সেন্তো আহ ‘‘তাৰা’’তি। <span class="bld">সীলতো</span>তি <a name="V2.0062"></a> সীলেন। <span class="bld">উপেক্খিতাচারো</span>তি উপপত্তিতো ইক্খিতাচারো। ‘‘অপেক্খিতাচারো’’তিপি পাঠো। <span class="bld">উপপরিক্খিতাচারো</span>তি উপপরিক্খিতো আচারো এতস্সাতি উপপরিক্খিতাচারো।</p>
<p class="bodytext"><span class="bld">ৰিসয্হা</span>তি এত্থ ৰিপুব্বো সহধাতু অভিভৰনত্থো, ত্বাপচ্চযো চ হোতীতি দস্সেন্তো আহ ‘‘অভিভৰিত্বা’’তি। <span class="bld">অনপগত</span>ন্তি কারণতো <a name="M0.0405"></a> অনপেতং। ভণন্তো ভিক্খূতি সম্বন্ধো। তমত্থং দস্সেন্তো আহ ‘‘যস্মা হী’’তিআদি। <span class="bld">সো</span>তি ভিক্খু, ন হাপেতীতি সম্বন্ধো। ‘‘উসূযাযা’’তি ইমিনা দোসাগতিগমনস্স গহিতত্তা ‘‘অগতিগমনৰসেনা’’তি ইমিনা পারিসেসনযেন অৰসেসঅগতিগমনমেৰাধিপ্পেতং। <span class="bld">সো</span>তি ভিক্খু। <span class="bld">ছম্ভতি চেৰা</span>তি থম্ভতি চেৰ, থদ্ধং করোতি চেৰাতি অত্থো। <span class="bld">ৰেধতি চা</span>তি কম্পতি চ। <span class="bld">যো চা</span>তি ভিক্খু পন। <span class="bld">ঈদিসো</span>তি উসূযায ৰা অগতিগমনেন ৰা ভণনসঙ্খাতো এদিসো ন হোতি।</p>
<p class="bodytext"><span class="bld">কিঞ্চ ভিয্যো</span>তি নিপাতসমুদাযো, ততো ৰুত্ততো অতিরেকং কথেতব্বং কিং পনাতি অত্থো। তস্সা গাথায অত্থো ৰেদিতব্বোতি যোজনা। <span class="bld">যো</span>তি ভিক্খু। <span class="bld">হী</span>তি সচ্চং। <span class="bld">কালাগত</span>ন্তি <span class="bld">এ</span>ত্থ গহেতব্বকালঞ্চ সত্তমীতপ্পুরিসসমাসঞ্চ দস্সেন্তো আহ ‘‘কথেতব্বযুত্তকালে আগত’’ন্তি। <span class="bld">ৰচো</span>তি পদং ন ৰচনপধানং, ৰচনৰন্তপুগ্গলোযেৰ পধানন্তি দস্সেন্তো আহ ‘‘ৰদন্তো’’তি।</p>
<p class="bodytext"><span class="bld">আচেরকম্হি চ সকে</span>তি এত্থ আচরিযস্স এসো <span class="bld">আচেরকো,</span> সস্স অত্তনো এসো <span class="bld">সকো</span>তি ৰচনত্থং দস্সেন্তো আহ ‘‘অত্তনো আচরিযৰাদে’’তি। গাথাভাৰতো আচরিযসদ্দস্স আচেরাদেসো কাতব্বো। ‘‘ৰাদে’’তি ইমিনা ইদমত্থে পৰত্তস্স ণিকপচ্চযস্স সরূপং দস্সেতি। <span class="bld">অলং পমেতু</span>ন্তি এত্থ অলংসদ্দো সমত্থত্থো, পমসদ্দোতুলনত্থোতি আহ ‘‘তুলযিতুং সমত্থো’’তি। <span class="bld">কথেতৰে</span>তি এত্থ তৰেসদ্দো অঞ্ঞত্থ যেভুয্যেন ভাৰৰাচকো, ইধ পন কম্মৰাচকোতি আহ ‘‘কথেতব্বে’’তি। <span class="bld">ৰিরদ্ধট্ঠানকুসলো</span>তি ৰিরদ্ধট্ঠানে কুসলো।</p>
<p class="bodytext">অযং গাথা ৰুত্তাতি সম্বন্ধো। <span class="bld">ত</span>ন্তি কথেতব্বং। <span class="bld">অযং হেত্থত্থো</span>তি অযং এৰ এত্থ গাথাযং অত্থোতি যোজনা। ‘‘গচ্ছন্তী’’তি ইমিনা <span class="bld">ৰজন্তী</span>তি এত্থ ৰজধাতুযা গত্যত্থং দস্সেতি। ‘‘অত্তনো আচরিযৰাদ’’ন্তি ইমিনা ‘‘সকং আদায’’ন্তি পদস্স অত্থং দস্সেতি। আচরিযৰাদো <a name="M0.0406"></a> হি আদাতব্বতো গহেতব্বতো <span class="bld">আদায</span>ন্তি ৰুত্তো। <span class="bld">তদনুরূপ</span>ন্তি তস্স ৰত্থুস্স অনুরূপং। ব্যাকরমানো ভিক্খূতি সম্বন্ধো। <span class="bld">অট্ঠহি দূতঙ্গেহী</span>তি ‘‘সোতা চ হোতি, সাৰেতা চ, উগ্গহেতা চ, ধারেতা চ, ৰিঞ্ঞাতা চ, ৰিঞ্ঞাপেতা, চ কুসলো চ সহিতাসহিতস্স, নো চ কলহকারকো’’তি (চূল়ৰ॰ ৩৪৭; অ॰ নি॰ ৮.১৬) এৰং ৰুত্তেহি অট্ঠহি দূতস্স <a name="V2.0063"></a> অঙ্গেহি। কস্স দূতেয্যকম্মন্তি আহ ‘‘সঙ্ঘস্সা’’তি। দূতস্স এতানি <span class="bld">দূতেয্যানি,</span> তানিযেৰ কম্মানি <span class="bld">দূতেয্যকম্মানি,</span> তেসু। <span class="bld">ইদ</span>ন্তি অত্থজাকং, ৰুত্তং হোতীতি যোজনা। অথ ৰা <span class="bld">ইদ</span>ন্তি অযমত্থো। <span class="bld">ৰুত্তং হোতী</span>তি ৰুত্তো হোতি। পচ্ছিমনযে লিঙ্গৰিপল্লাসোতি দট্ঠব্বো। আনেত্বা হৰন্তি পূজেন্তীতি <span class="bld">আহৰো</span> দাযকা, তেসং আহূনং। আনেত্বা হুনিতব্বং পূজেতব্বন্তি <span class="bld">আহুতি,</span> তং আহুতিং। <span class="bld">সঙ্ঘস্স কিচ্চেসূ</span>তি নিদ্ধারণে ভুম্মং। তেন ৰুত্তং ‘‘তস্স তস্স কিচ্চস্সা’’তি। <span class="bld">করৰচো</span>তি এত্থ ‘‘ৰচোকরো’’তি ৰত্তব্বে গাথাভাৰতো পদৰিপরিযাযৰসেন ‘‘করৰচো’’তি ৰুত্তোতি আহ ‘‘ৰচনং করোন্তো’’তি। ‘‘ৰচনকরণেনা’’তি ইমিনা ‘‘ন <span class="bld">তেন মঞ্ঞতী’’</span>তি এত্থ তসদ্দস্স ৰিসযং দস্সেতি।</p>
<p class="bodytext">আপজ্জমানো ভিক্খু আপত্তি হোতীতি যোজনা। <span class="bld">তস্সা চা</span>তি এত্থ স্মাৰচনস্স স্সাদেসো কাতব্বো। <span class="bld">যথা</span>তি যেনাকারেন, ৰিনযকম্মাকারেনাতি অত্থো। <span class="bld">যেসূ</span>তি যত্তকেসু ৰত্থূসু। উভযে এতে ৰিভঙ্গাতি সম্বন্ধো। <span class="bld">অস্সা</span>তি ভিক্খুস্স। <span class="bld">আপত্তিৰুট্ঠানপদস্সা</span>তি পদসদ্দো কারণত্থো, ভুম্মত্থে সামিৰচনো চ হোতীতি আহ ‘‘আপত্তিৰুট্ঠানকারণে’’তি। ‘‘কুসলো’’তি ইমিনা ছেকো পণ্ডিতো, কুচ্ছিতং পাপং ৰিদতি জানাতীতি <span class="bld">কোৰিদো</span>তি ৰচনত্থেন কোৰিদো নামাতি দস্সেতি।</p>
<p class="bodytext">আচরন্তো <a name="M0.0407"></a> ভিক্খু গচ্ছতীতি যোজনা। ‘‘ৰত্ত’’ন্তি ইমিনা <span class="bld">ওসারণং ত</span>ন্তি এত্থ তসদ্দস্স ৰিসযং দস্সেতি। ‘‘যা’’তি ইমিনা <span class="bld">এতম্পী</span>তি এত্থ এতসদ্দস্স অনিযমনিদ্দেসভাৰং দস্সেতি। <span class="bld">সব্বত্থা</span>তি সব্বস্মিং কোসম্বকক্খন্ধকে।</p>
<p class="centered">ইতি কোসম্বকক্খন্ধকৰণ্ণনায যোজনা সমত্তা।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">মহাৰগ্গৰণ্ণনায</p>
<p class="centered">যোজনা সমত্তা।</p>
<p class="gatha1">জাদিলঞ্ছিতনামেন, নেকানং ৰাচিতো মযা।</p>
<p class="gathalast">মহাৰগ্গখন্ধকস্স, সমত্তো যোজনানযোতি॥</p></div>
<p class="chapter">চূল়ৰগ্গযোজনা</p>
<div class="chaptxt">
<p class="chaphead">পাচিত্যাদিযোজনা</p>
<p class="namo">॥ নমো তস্স ভগৰতো অরহতো সম্মাসম্বুদ্ধস্স॥</p>
<p class="gatha1">মহাৰগ্গখন্ধকস্সেৰং <a name="M0.0409"></a>, কত্বান যোজনানযং।</p>
<p class="gathalast">অধুনা চূল়ৰগ্গস্স, করিস্সং যোজনানযং॥</p>
<p class="title">১. কম্মক্খন্ধকং</p>
<p class="subhead">১. তজ্জনীযকম্মকথা</p>
<p class="bodytext"><a name="para1"></a><span class="paranum">১</span>. চূল়ৰগ্গস্স <a name="V2.0065"></a> পঠমে কম্মক্খন্ধকে এৰমত্থো ৰেদিতব্বোতি যোজনা। ‘‘চূল়ৰগ্গস্সা’’তি পদং ‘‘কম্মক্খন্ধকে’’তি পদে অৰযৰিসম্বন্ধো। <span class="bld">তাৰা</span>তি পারিৰাসিকক্খন্ধকাদিতো <a name="V2.0066"></a>, পারিৰাসিক্খন্ধকাদীনং ৰা পঠমং। চেৰসদ্দো চ চসদ্দো চ ‘‘পণ্ডুকলোহিতকা’’তি পদস্স অসমাহারদ্বন্দৰাক্যং দীপেন্তি। নিস্সযানং নামং নিস্সিতেসু উপচারৰসেন তেসং সদ্ধিৰিহারিকঅন্তেৰাসিকাপি পণ্ডুকলোহিতকনামাযেৰ হোন্তীতি দস্সেন্তো আহ ‘‘তেসং নিস্সিতকাপী’’তিআদি। পিসদ্দেন উপচারত্থং সম্পিণ্ডেতি। ‘‘সুট্ঠু বলৰ’’ন্তি ইমিনা <span class="bld">বলৰাবলৰ</span>ন্তি দ্বিন্নং সদ্দানং পরিযাযভাৰেন ৰুত্তত্তা অতিসযত্থোতি দস্সেতি। ‘‘বলৰবলৰ’’ন্তি ৰত্তব্বে ৰাচাসিলিট্ঠৰসেন দীঘং কত্বা এৰং ৰুত্তং। <span class="bld">পটিৰদথা</span>তি পটিচ্ছন্নট্ঠানে কথেথ। ইমিনা <span class="bld">পটিমন্তেথা</span>তি এত্থ মন্তধাতুযা গুত্তভাসনত্থং দস্সেতি। অত্থেসু করণভাসনকিচ্চেসু অলং সমত্থাতি অলমত্থা, তেসং ৰিসেসেনাতি <span class="bld">অলমত্থতরা</span>তি দস্সেন্তো আহ ‘‘সমত্থতরা’’তি।</p>
<p class="subhead">অধম্মকম্মদ্বাদসককথা</p>
<p class="bodytext"><a name="para4"></a><span class="paranum">৪</span>. অসম্মুখা <a name="M0.0410"></a> কতন্তিআদীসু এৰং ৰিনিচ্ছযো ৰেদিতব্বোতি যোজনা। সম্মুখেহি ৰিরহিতা <span class="bld">অসম্মুখা</span>তি দস্সেন্তো আহ ‘‘সঙ্ঘধম্মৰিনযপুগ্গলসম্মুখানং ৰিনা কত’’ন্তি। ‘‘অপ্পটিপুচ্ছিত্বা’’তি ইমিনা <span class="bld">অপ্পটিপুচ্ছা</span>তি এত্থ ত্বাপচ্চযস্সাকারভাৰং দস্সেতি। <span class="bld">তস্সেৰা</span>তি চুদিতকস্সেৰ। <span class="bld">অদেসনাগামিনিযা</span>তি এত্থ অকারস্স অঞ্ঞত্থং দস্সেন্তো আহ ‘‘পারাজিকা…পে॰… ৰা’’তি। <span class="bld">এত্থা</span>তি তজ্জনীযকম্মে। <span class="bld">নৰ পদা</span>তি নৰসু পদেসু, নিদ্ধারণে চেতং পচ্চত্তৰচনং। পুরিমকেসু তীসু তিকেসু ৰুত্তেসু নৰসু পদেসূতি যোজনা। ‘‘একেক’’ন্তি পদেন সম্বন্ধিতব্বং। <span class="bld">ইমেহী</span>তি ইমেহি দ্বীহি পদেহি। <span class="bld">দ্বাদস তিকা</span>তি পুরিমেহি তীহি তিকেহি নৰ তিকে মিস্সেত্বা দ্বাদস। <span class="bld">সুক্কপক্খেসুপী</span>তি পটিসেধৰিরহৰসেন সুক্কেসু পক্খেসুপি।</p>
<p class="bodytext"><a name="para6"></a><span class="paranum">৬</span>. ‘‘পব্বজিতান’’ন্তি ইমিনা গিহীনং অননুলোমিকতং নিৰত্তেতি। <span class="bld">সহসোকিতাদীহী</span>তি আদিসদ্দেন সহনন্দিং সঙ্গণ্হাতি। ইমস্মিং ঠানে সব্বঅট্ঠকথাপোত্থকেসু ‘‘ন উপসম্পাদেতব্বন্তি উপজ্ঝাযেন হুত্বা ন উপসম্পাদেতব্ব’’ন্তি পাঠতো পট্ঠায যাৰ ‘‘ন সম্পযোজেতব্বন্তি অঞ্ঞমঞ্ঞং যোজেত্বা কলহো ন কারেতব্বো’’তি পাঠো অত্থি, তাৰ অট্ঠারসসম্মাৰত্তনৰত্তানং সংৰণ্ণনাপাঠো লিখিতো, সো পাঠো ইমস্মিং ঠানে ন লিখিতব্বো। কস্মা? পাল়িক্কমানুপ্পত্তাভাৰতো, অট্ঠকথাযমেৰ ‘‘অট্ঠারস সম্মাৰত্তনৰত্তানি পারিৰাসিকক্খন্ধকে ৰণ্ণযিস্সামা’’তি ৰক্খমানত্তা, যথাৰচনঞ্চ পারিৰাসিকক্খন্ধকে (চূল়ৰ॰ অট্ঠ॰ ৭৬) সংৰণ্ণিতত্থা চ। তস্মা সো পাঠো ন পোরাণপাঠো হোতি, পচ্ছা পক্খিত্তপাঠোতি দট্ঠব্বো।</p>
<p class="bodytext">তিণ্ণং <a name="V2.0067"></a> ভিক্খৰে ভিক্খূনন্তিআদি ৰুত্তন্তি সম্বন্ধো। <span class="bld">একেকেনাপী</span>তি তীসু অঙ্গেসু একেকেনাপি। ইমিনা অৰযৰৰাক্যনিব্বত্তিৰসেন কম্মারহভাৰং দস্সেতি। <span class="bld">হী</span>তি সচ্চং। নিযস্সস্স ৰিসেসেন অভিণ্হাপত্তিকত্তং অঙ্গং ইতি ৰুত্তন্তি যোজনা। এত্থ আকারৰাচকো <a name="M0.0411"></a> ইতিসদ্দো লুত্তনিদ্দিট্ঠোতি দট্ঠব্বং। এসেৰ নযো অনন্তরেপি। তজ্জীযতি অনেন ৰিনযকম্মেনাতি <span class="bld">তজ্জনীযং,</span> তমেৰ কম্মং <span class="bld">তজ্জনীযকম্মং</span>। ‘‘নিস্সায তে ৰত্থব্ব’’ন্তি নিযস্সীযতি বালো ভজাপীযতি অনেন ৰিনযকম্মেনাতি <span class="bld">নিযস্সং,</span> দিৰাদিগণিকত্তা সকারস্স দ্বেভাৰো হোতি ‘‘নস্সং ৰস্স’’ন্তিআদীসু ৰিয, নিযস্সমেৰ কম্মং <span class="bld">নিযস্সকম্মং</span>। গামাদিতো পব্বাজিযতি অনেন ৰিনযকম্মেনাতি <span class="bld">পব্বাজনীযং,</span> তমেৰ কম্মং <span class="bld">পব্বাজনীযকম্মং। তীসূ</span>তি ভণ্ডনকারকঅভিণ্হাপত্তিককুলদূসকৰসেন তিৰিধেসু অঙ্গেসু। যেন কেনচি অঙ্গেনাতি সম্বন্ধো। যদি সব্বানি কম্মানি কাতুং ৰট্টতীতি যোজনা। এৰং সতি চম্পেয্যক্খন্ধকে (মহাৰ॰ ৪০০ আদযো) ৰুত্তং ইদং ৰচনং ৰিরুজ্ঝতীতি সম্বন্ধো। <span class="bld">ৰচনত্থনানত্ততো</span>তি ৰচনস্স চ অত্থস্স চ নানাভাৰতো। তমেৰত্থং ৰিত্থারেন্তো আহ ‘‘তজ্জনীযকম্মারহস্সাতি ইমস্স হী’’তিআদি। তত্থ ‘‘তিণ্ণং ভিক্খৰে’’তিআদিৰচনস্স অঙ্গসম্ভৰো অত্থোতি যোজনা। <span class="bld">তস্মা</span>তি যস্মা ন ৰিরুজ্ঝতি, তস্মা। সঙ্ঘেন কতং হোতীতি সম্বন্ধো। ইমিনা লক্খণেন তজ্জনীযাদিকম্মারহস্স তস্স ভিক্খুস্সাতি যোজনা। এৰং কম্মসন্নিট্ঠানত্থং দস্সেত্বা অঙ্গসম্ভৰত্থং দস্সেন্তো আহ ‘‘যস্স পনা’’তিআদি। তত্থ <span class="bld">যস্সা</span>তি ভিক্খুস্স, অত্থীতি সম্বন্ধো। <span class="bld">ভণ্ডনকারকাদীসূ</span>তিআদিসদ্দেন অভিণ্হাপত্তিককুলদূসকানি সঙ্গণ্হাতি। আকঙ্খমানো সঙ্ঘো করেয্যাতি সম্বন্ধো। <span class="bld">কম্মারহ</span>ন্তি কম্মস্স, কম্মে ৰা অরহং। <span class="bld">এত্থা</span>তি কম্মক্খন্ধকে। <span class="bld">পুব্বেনা</span>তি পুব্বে ৰুত্তেন চম্পেয্যক্খন্ধকেন। <span class="bld">অপর</span>ন্তি অপরে ৰুত্তং কম্মক্খন্ধকং। <span class="bld">সমেতী</span>তি সমং গচ্ছতি।</p>
<p class="bodytext"><span class="bld">তত্থা</span>তি কম্মেসু, তজ্জনীযকম্মেতি সম্বন্ধো, অঙ্গেসু ৰা, ভণ্ডনকারকৰসেনাতি সম্বন্ধো। <span class="bld">অথ খো</span>তি তথা ৰুত্তাপীতি অত্থো। <span class="bld">করোন্তেন</span> কম্মৰাচাৰাচকেনাতি সম্বন্ধো। <span class="bld">হী</span>তি ফলজোতকো। <span class="bld">ভূতেন ৰত্থুনা</span>তি তচ্ছেন ৰত্থুনা। <span class="bld">অঞ্ঞস্স কম্মস্সা</span>তি তজ্জনীযকম্মতো অঞ্ঞস্স কম্মস্স। কস্মা বালস্স অব্যত্তস্স আপত্তিবহুলস্স <a name="M0.0412"></a> তজ্জনীযকম্মং কাতব্বন্তি যোজনা। <span class="bld">ইদম্পী</span>তি তজ্জনীযকম্মম্পি। <span class="bld">সব্বত্থা</span>তি সব্বেসু কম্মেসু।</p>
<p class="subhead">নপ্পটিপ্পস্সম্ভেতব্বঅট্ঠারসকাদিকথা</p>
<p class="bodytext"><a name="para8"></a><span class="paranum">৮</span>. <span class="bld">পন্নলোমা</span>তি পতিতমানলোমা। <span class="bld">এত</span>ন্তি ৰত্তং। <span class="bld">নেত্থার</span>ন্তি এত্থ অফুট্ঠক্খরসংযোগে পরস্স <a name="V2.0068"></a> তকারস্স থকারো হোতি, তস্মা দুতিযক্খরেন পাঠো যুত্তো। <span class="bld">যেনা</span>তি ৰত্তেন। <span class="bld">নিস্সারণা</span>তি নিস্সারণতো। দস ৰা দিৰসানি, পঞ্চ ৰা দিৰসানি পূরেতব্বন্তি যোজনা। <span class="bld">হী</span>তি সচ্চং। <span class="bld">এত্তকেনা</span>তি এতপ্পমাণেন দসপঞ্চদিৰসেন।</p>
<p class="subhead">২. নিযস্সকম্মকথা</p>
<p class="bodytext"><a name="para11"></a><span class="paranum">১১</span>. <span class="bld">অপিস্সু ভিক্খূ পকতা</span>তি এত্থ নিপাতানমনেকত্থত্তা ইধ অপিস্সুসদ্দো নিচ্চত্থো হোতি। পকতসদ্দো ‘‘কুক্কুচ্চপকতা’’তিআদীসু (পারা॰ অট্ঠ॰ ১.ততিযসঙ্গীতিকথা; পাচি॰ অট্ঠ॰ ৪৩৮) অভিভৰনত্থো, ইধ পন ব্যাৰটত্থোতি দস্সেন্তো আহ ‘‘নিচ্চং ব্যাৰটা হোন্তী’’তি।</p>
<p class="subhead">৩. পব্বাজনীযকম্মকথা</p>
<p class="bodytext"><a name="para27"></a><span class="paranum">২৭</span>. <span class="bld">এত্থা</span>তি অস্সজিপুনব্বসুকৰত্থুম্হি। <span class="bld">কাযিকো</span>তি এত্থ কাযেন কীল়তীতি কাযিকোতি ৰচনত্থং দস্সেন্তো আহ ‘‘কাযকীল়া ৰুচ্চতী’’তি। ‘‘এসেৰ নযো’’তি ইমিনা ৰাচায কীল়তীতি <span class="bld">ৰাচসিকো,</span> কাযিকো চ ৰাচসিকো চ <span class="bld">কাযিকৰাচসিকো</span>তি ৰচনত্থং অতিদিসতি। এত্থ চ পচ্ছিমৰচনত্থো সমাহারদ্বন্দো, সমাহারদ্বন্দেপি কত্থচি পুল্লিঙ্গমিচ্ছন্তি সদ্দৰিদূ ‘‘ধম্মৰিনযো’’তিআদীসু (ৰিভ॰ অট্ঠ॰ ৫০৯) ৰিয। কাযদ্বারপঞ্ঞত্তসিক্খাপদং ৰীতিক্কমতীতি <span class="bld">কাযিকো</span>তি ৰচনত্থং দস্সেন্তো আহ ‘‘কাযদ্বারে পঞ্ঞত্তসিক্খাপদৰীতিক্কমো ৰুচ্চতী’’তি। কাযেন পঞ্ঞত্তসিক্খাপদং ৰীতিক্কমেতীতি <span class="bld">কাযিকো</span>তি ৰচনত্থোপি যুজ্জতেৰ। ‘‘উপহননং ৰুচ্চতী’’তি ইমিনা উপহননং উপঘাতং, তমেৰ <span class="bld">উপঘাতিক</span>ন্তি <a name="M0.0413"></a> ৰচনত্থং দস্সেতি। ‘‘নাসন’’ন্তি ইমিনা হনধাতুযা হিংসনত্থং দস্সেতি। পটিক্খিত্তৰেজ্জকম্মাদিৰসেন তেলপচনঅরিট্ঠপচনাদীনি কাযিকো মিচ্ছাজীৰো নামাতি যোজনা। ইমিনা মিচ্ছাজীৰস্স সরূপং দস্সেতি।</p>
<p class="subhead">৪. পটিসারণীযকম্মকথা</p>
<p class="bodytext"><a name="para33"></a><span class="paranum">৩৩</span>. সুধম্মৰত্থুস্মিং এৰমত্থো ৰেদিতব্বোতি যোজনা। অনপলোকেত্বাতি এত্থ অপপুব্বো লোকসদ্দো আপুচ্ছনত্থোতি আহ ‘‘ন আপুচ্ছিত্বা’’তি।</p>
<p class="bodytext"><a name="para34"></a><span class="paranum">৩৪</span>. <span class="bld">কি</span>ন্তি <a name="V2.0069"></a> কিং নাম খাদনীযভোজনীযং। <span class="bld">ৰো</span>তি তুম্হেহি। <span class="bld">গহপতী</span>তি আলপনপদং। থেরানং অত্থাযাতি সম্বন্ধো। <span class="bld">পটিযত্ত</span>ন্তি পটিযাদিতং। ‘‘এতং অৰোচা’’তি ইমিনা <span class="bld">এতদৰোচা</span>তি এত্থ নিগ্গহিতাদেসসন্ধিং দস্সেতি। <span class="bld">যদিদ</span>ন্তি সদ্দো ‘‘তিলসংগুল়িকা’’তি পদেন যোজিতত্তা ইত্থিলিঙ্গোতি আহ ‘‘যা অয’’ন্তি। <span class="bld">তিলসক্খলিকা</span>তি তিলেন সংসট্ঠা সক্খলিকা। ‘‘সা নত্থী’’তি ইমিনা উত্তরৰাক্যে যংসদ্দস্স পুব্বৰাক্যে তংসদ্দাপেক্খতং দস্সেতি। একো পুরিসোতি সম্বন্ধো। <span class="bld">পূৰিযো</span>তি পূৰং, পূৰেন ৰা কযৰিক্কযো। <span class="bld">তেনা</span>তি কারণেন। <span class="bld">ন</span>ন্তি গহপতিং। <span class="bld">থেরো</span>তি সুধম্মত্থেরো। <span class="bld">যদেৰ কিঞ্চী</span>তি এত্থ কিঞ্চি এৰ যং ৰচনন্তি দস্সেন্তো আহ ‘‘কিঞ্চিদেৰ তিলসংগুল়িকাৰচন’’ন্তি। <span class="bld">ইদ</span>ন্তি ইমং অত্থং। <span class="bld">সো</span>তি কুক্কুটপোতকো। <span class="bld">কাকৰস্সিত</span>ন্তি কাকস্স ৰস্সিতং, নেৰ অকাসীতি সম্বন্ধো। <span class="bld">তযাপী</span>তি পিসদ্দো কুক্কুটপোতকং অপেক্খতি। নেৰ ভিক্খুৰচনং ৰুত্তং, ন গিহিৰচনং ৰুত্তং, ইতি ইমমত্থং দস্সেতীতি যোজনা।</p>
<p class="subhead">অধম্মকম্মাদিদ্বাদসককথা</p>
<p class="bodytext"><a name="para39"></a><span class="paranum">৩৯</span>. পুরিমেহি কম্মেহীতি সম্বন্ধো। <span class="bld">তত্থা</span>তি অঙ্গেসু। যথা পরিসক্কিযমানে গিহিনো লাভং ন লভন্তীতি যোজনা। পরিপুব্বো সক্কধাতু পরক্কমত্থোতি আহ ‘‘পরক্কমন্তো’’তি। <span class="bld">তত্থা</span>তি অনত্থাদীসু <a name="M0.0414"></a>। <span class="bld">অত্থভঙ্গো</span>তি গিহীনং অত্থস্স ভঙ্গো। <span class="bld">অৰসন</span>ন্তি গিহীনং অৰসনং। <span class="bld">গিহীন</span>ন্তি এত্থ সাম্যত্থে সামিৰচনন্তি আহ ‘‘গিহীনং সন্তিকে’’তি। যথা করিযমানে সচ্চো হোতি, এৰং ন করোতীতি যোজনা। <span class="bld">একঙ্গেনাপী</span>তি পিসদ্দো সম্ভাৰনত্থো, ততো অধিকেহি অঙ্গেহি কা নাম কথাতি দস্সেতি। <span class="bld">এত্থা</span>তি পটিসারণীযকম্মে। পটিমুখং অত্তনো দোসং সরাপেতব্বং অনেন ৰিনযকম্মেনাতি <span class="bld">পটিসারণীযং,</span> তমেৰ কম্মং পটিসারণীযকম্মং।</p>
<p class="subhead">৫. আপত্তিযা অদস্সনে উক্খেপনীযকম্মকথা</p>
<p class="bodytext"><a name="para46"></a><span class="paranum">৪৬</span>. <span class="bld">সংসথা</span>তি এত্থ সংসধাতুযা কথনত্থং দস্সেন্তো আহ ‘‘আরোচেথা’’তি। তুম্হে সংসথ, কথেথাতি অত্থো।</p>
<p class="bodytext"><a name="para50"></a><span class="paranum">৫০</span>. <span class="bld">ভণ্ডনকারকো হোতী</span>তিআদি কারণূপচারৰসেন ৰুত্তোতি আহ ‘‘ভণ্ডনাদিপচ্চযা’’তিআদি। ভণ্ডনকারকাদি কারণং, তেন আপন্না আপত্তি ফলং, তস্সা অদস্সনে উক্খেপনীযকম্মং কাতব্বন্তি অধিপ্পাযো। <span class="bld">তস্সা</span>তি আপত্তিযা।</p>
<p class="bodytext"><a name="para51"></a><span class="paranum">৫১</span>. <span class="bld">এত্থা</span>তি <a name="V2.0070"></a> উক্খেপনীযকম্মে। <span class="bld">তত্থা</span>তি তেচত্তালীসৰত্তেসু। <span class="bld">অনুদ্ধংসেতব্বো</span>তি এত্থ ধংসধাতুযা গত্যত্থং পটিক্খিপন্তো আহ ‘‘ন চোদেতব্বো’’তি। ‘‘রজোনুদ্ধংসতী’’তিআদীসু (বু॰ ৰং॰ ২.১০১) হি ধংসধাতু গত্যত্থে ৰত্ততি। ‘‘ন ভিক্খু ভিক্খূহী’’তি এত্থ সোযেৰ ভিক্খু তেহেৰ ভিক্খূহীতি অত্থং নিৰারেন্তো আহ ‘‘অঞ্ঞো ভিক্খু অঞ্ঞেহি ভিক্খূহী’’তি। ন গিহিদ্ধজোতি এত্থ গিহীনং ধজো <span class="bld">গিহিদ্ধজো</span>তি ৰুত্তে ওদাতৰত্থাদীনীতি আহ ‘‘ওদাতৰত্থানী’’তিআদি। <span class="bld">ন তিত্থিযাদিপদত্তয</span>ন্তি ‘‘ন তিত্থিযা সেৰিতব্বা, ভিক্খূ সেৰিতব্বা, ভিক্খুসিক্খায সিক্খিতব্ব’’ন্তি পদানং তযং। ‘‘ন অপসাদেতব্বো’’তি ইমিনা ন <span class="bld">আসাদেতব্বো</span>তি এত্থ আপুব্বসদধাতুযা অপপুব্বসদধাতুযা সমানভাৰং দস্সেতি। <span class="bld">‘‘অন্তো ৰা বহি ৰা</span>তি’’ এত্থ কস্স অন্তো ৰা বহি ৰাতি আহ ‘‘ৰিহারস্সা’’তি। সেসং সব্বংৰত্তন্তি <a name="M0.0415"></a> যোজনা। <span class="bld">ইমিনা</span>তি আপত্তিযা অদস্সনে উক্খেপনীযকম্মেন।</p>
<p class="bodytext"><a name="para65"></a><span class="paranum">৬৫</span>. <span class="bld">তস্সা</span>তি আপত্তিযা। <span class="bld">ইধা</span>তি পাপিকায দিট্ঠিযা অপ্পটিনিস্সগ্গে কতে উক্খেপনীযকম্মে। আপত্তিঅদস্সনাদীসু উদ্ধরিত্বা খিপীযতি অপনীযতি অনেন ৰিনযকম্মেনাতি <span class="bld">উক্খেপনীযং,</span> তমেৰ কম্মং <span class="bld">উক্খেপনীযকম্মং</span>।</p>
<p class="centered">ইতি কম্মক্খন্ধকৰণ্ণনায যোজনা সমত্তা।</p>
<p class="title">২. পারিৰাসিকক্খন্ধকং</p>
<p class="subhead">১. পারিৰাসিকৰত্তকথা</p>
<p class="bodytext"><a name="para75"></a><span class="paranum">৭৫</span>. পারিৰাসিকক্খন্ধকে <span class="bld">পারিৰাসিকা</span>তি পদস্স পরিৰাসং পরিৰসন্তীতি পারিৰাসিকাতি দস্সেন্তো আহ ‘‘পরিৰাসং পরিৰসন্তা’’তি। <span class="bld">তত্থা</span>তি ‘‘পরিৰাসং পরিৰসন্তা’’তি তদ্ধিতৰাক্যে। <span class="bld">তেসূ</span>তি চতুব্বিধেসু পরিৰাসেসু। <span class="bld">তিত্থিযপরিৰাসো</span>তি তিত্থিযানং পরিৰাসো, তিত্থিযানং ৰা দাতব্বো পরিৰাসো, তিত্থিযেহি ৰা পরিৰসিতব্বো পরিৰাসো তিত্থিযপরিৰাসো। <span class="bld">অপ্পটিচ্ছন্নপরিৰাসো</span>তি অপ্পটিচ্ছন্নো পরিৰাসো অপ্পটিচ্ছন্নপরিৰাসো। <span class="bld">তত্থা</span>তি অপ্পটিচ্ছন্নপরিৰাসে। <span class="bld">য</span>ন্তি ৰচনং। <span class="bld">অযং পনা</span>তি অযং পটিচ্ছন্নপরিৰাসো পন। <span class="bld">ইধা</span>তি <a name="V2.0071"></a> পারিৰাসিকক্খন্ধকে। <span class="bld">সেসা</span>তি অপ্পটিচ্ছন্নপরিৰাসতো সেসা। <span class="bld">তযো</span>তি অপ্পটিচ্ছন্নপরিৰাসাদযো তযো, দাতব্বাতি সম্বন্ধো। কস্স দাতব্বাতি আহ ‘‘যেনা’’তিআদি। <span class="bld">আপন্না চেৰা</span>তি আপজ্জিতব্বা চেৰ। <span class="bld">তেসূ</span>তি তিৰিধেসু পরিৰাসেসু। <span class="bld">এতে পনা</span>তি তযো পন। <span class="bld">ইধা</span>তি পারিৰাসিকক্খন্ধকে। <span class="bld">তস্মা</span>তি যস্মা ইধ অধিপ্পেতা, তস্মা। <span class="bld">এতেসূ</span>তি তিৰিধেসু পরিৰাসেসু।</p>
<p class="bodytext"><span class="bld">পকতত্তানং ভিক্খূন</span>ন্তি এত্থ অধিপ্পেতপকতত্তে দস্সেন্তো আহ ‘‘ঠপেত্বা’’তিআদি। <span class="bld">মূলাযপটিকস্সনারহাদীনম্পী</span>তি এত্থ আদিসদ্দেন মানত্তারহমানত্তচারিকঅব্ভানারহাদযো সঙ্গণ্হাতি। পিসদ্দেন পকতিপকতত্তং অপেক্খতি। <span class="bld">তে</span>তি পকতত্তা। যং অভিৰাদনাদিং করোন্তীতি <a name="M0.0416"></a> যোজনা। <span class="bld">সাদিযন্তী</span>তি এত্থ সাদিযনং নাম সম্পটিচ্ছনন্তি আহ ‘‘সম্পটিচ্ছন্তী’’তি। <span class="bld">তত্থা</span>তি অভিৰাদনাদীসু, নিদ্ধারণে চেতং ভুম্মৰচনং। <span class="bld">সামীচিকম্ম</span>ন্তি এতং আভিসমাচারিকস্স অধিৰচনন্তি যোজনা। <span class="bld">অভিৰাদনাদীনী</span>তি অভিৰাদনপচ্চুট্ঠানঅঞ্জলিকম্মানি। <span class="bld">বীজনৰাতদানাদিনো</span>তি বীজনিযা পহরিতেন পৰত্তস্স ৰাতস্স দানাদিনো। <span class="bld">আসনাভিহার</span>ন্তি এত্থ অভিহরণং অভিহারো, আসনস্স অভিহারো আসনাভিহারোতি ৰচনত্থং দস্সেন্তো আহ ‘‘আসনস্স অভিহরণ’’ন্তি। পঞ্ঞাপনম্পি অভিহরিত্বা পঞ্ঞাপিতত্তা অভিহারোযেৰ নামাতি আহ ‘‘পঞ্ঞাপনমেৰ ৰা’’তি। ‘‘পাদধোৰনউদক’’ন্তি ইমিনা পাদস্স ধোৰনং উদকং <span class="bld">পাদোদক</span>ন্তি ৰচনত্থং দস্সেতি। ‘‘পাদট্ঠপনক’’ন্তি ইমিনা পাদস্স ঠপনকং পীঠং <span class="bld">পাদপীঠ</span>ন্তি ৰচনত্থং দস্সেতি। ‘‘পাদঘংসনং ৰা’’তি ইমিনা পাদস্স ঘংসনং কথলিকং <span class="bld">পাদকথলিক</span>ন্তি ৰচনত্থং দস্সেতি। সদ্ধিৰিহারিকানম্পি অভিৰাদনাদিন্তি সম্বন্ধো। পিসদ্দেন অঞ্ঞেসং সাদিযন্তস্স কা নাম কথাতি দস্সেতি। <span class="bld">তে</span>তি সদ্ধিৰিহারিকা। <span class="bld">সদ্ধাপব্বজিতা</span>তি সদ্ধায পব্বজিতা। <span class="bld">কুলপুত্তা</span>তি জাতিকুলপুত্তা, আচারকুলপুত্তা চ। করোন্তি, আপুচ্ছন্তিযেৰাতি সম্বন্ধো। ৰারিতম্পি অসাদিযনং নামাতি আহ ‘‘ৰারিতকালতো পট্ঠায অনাপত্তী’’তি। <span class="bld">মিথু যথাৰুড্ঢ</span>ন্তি এত্থ মিথুসদ্দো অঞ্ঞমঞ্ঞপরিযাযো, যথাসদ্দো যংসদ্দপরিযাযো, ৰিচ্ছত্থো চাতি আহ ‘‘অঞ্ঞমঞ্ঞং যো যো ৰুড্ঢো’’তি। অঞ্ঞমঞ্ঞঞ্হি মিথতি সঙ্গমং করোতীতি <span class="bld">মিথূ</span>তি ৰুচ্চতি। <span class="bld">তেন তেনা</span>তি ভিক্খুনা, ‘‘সাদিতু’’ন্তি পদে ভাৰকত্তা। সাদিতুং অনুজানামীতি সম্বন্ধো।</p>
<p class="bodytext">‘‘ৰুড্ঢপটিপাটিযা’’তি ইমিনা ৰুড্ঢানং পটিপাটি <span class="bld">যথাৰুড্ঢ</span>ন্তি চতুত্থীঅব্যযীভাৰং দস্সেতি। পুরিমপদে পন পঠমাঅব্যযীভাৰো। <span class="bld">পাল়িযা</span>তি পন্তিযা। <span class="bld">তত্থেৰা</span>তি সঙ্ঘনৰকট্ঠানে এৰ। <span class="bld">পৰারণাযপী</span>তি <a name="V2.0072"></a> পিসদ্দেন ন কেৰলং উপোসথেযেৰ, অথ খো পৰারণাযপীতি দস্সেতি। সঙ্ঘেন ভাজিযমানন্তি সম্বন্ধো।</p>
<p class="bodytext"><span class="bld">ওণোজন</span>ন্তি অৰনুদতে ওণোজনং। অৰপুব্বো নুদধাতু নকারস্স ণকারং, দকারস্স চ জকারং কত্বা ওণোজনন্তি ৰুচ্চতি। নুদধাতু <a name="M0.0417"></a> অপনযনত্থো, তেন ৰুত্তং ‘‘ৰিস্সজ্জনং ৰুচ্চতী’’তি। <span class="bld">উদ্দেসভত্তাদীনী</span>তিআদিসদ্দেন সলাকভত্তাদীনি সঙ্গণ্হাতি। <span class="bld">অস্সা</span>তি পারিৰাসিকস্স। <span class="bld">তানী</span>তি দ্বে তীণি উদ্দেসভত্তাদীনি। <span class="bld">হেট্ঠা</span>তি অত্তনো হেট্ঠা। <span class="bld">গাহেথা</span>তি নৰকতরে ভিক্খূ গাহাপেথ। <span class="bld">ভত্তপচ্চাসা</span>তি ভত্তমেৰ পচ্চাসা ভত্তপচ্চাসা, পচ্চাসাভত্তন্তি অত্থো। ‘‘ৰিস্সজ্জেতব্বানী’’তি ইমিনা অৰনুদিতব্বন্তি <span class="bld">ওণোজন</span>ন্তি অত্থং দস্সেতি। <span class="bld">এৰ</span>ন্তি গহেত্বা ৰিস্সজ্জমানেতি যোজনা। <span class="bld">তানী</span>তি উদ্দেসভত্তাদীনি। <span class="bld">যদি পন ন গণ্হাতী</span>তি সচে সঙ্ঘতো ৰস্সগ্গেন ন গণ্হাতি। <span class="bld">ন ৰিস্সজ্জেতী</span>তি সচে অঞ্ঞস্স ন ৰিস্সজ্জেতি। <span class="bld">ওদিস্সা</span>তি উদ্দিসিত্বা। <span class="bld">তস্সা</span>তি পারিৰাসিকস্স। <span class="bld">হী</span>তি যস্মা। সঙ্ঘনৰকট্ঠানে নিসিন্নস্স তস্সাতি যোজনা। <span class="bld">ভত্তগ্গে</span>তি ভত্তস্স গহণট্ঠানে। <span class="bld">সো</span>তি পারিৰাসিকো, মা কিলমিত্থাতি সম্বন্ধো। <span class="bld">ইদ</span>ন্তি ওণোজনং। <span class="bld">অস্সা</span>তি পারিৰাসিকস্স, অনুঞ্ঞাতন্তি সম্বন্ধো।</p>
<p class="bodytext">আগতাগতেহি ভিক্খূহীতি সম্বন্ধো। <span class="bld">চতুস্সালভত্ত</span>ন্তি চতুমুখা সালা চতুস্সালা ভোজনসালা, তত্থ পটিপাটিযা দিন্নং ভত্তং চতুস্সালভত্তং। <span class="bld">এত</span>ন্তি চতুস্সালভত্তং। <span class="bld">পাল়িযা</span>তি ভিক্খূনং পাল়িযা। <span class="bld">ওসক্কিত্বা</span>তি হেট্ঠা সক্কিত্বা। <span class="bld">হত্থপাসে</span>তি ভত্তদাযকস্স হত্থপাসে। <span class="bld">সেনো</span>তি কুললো। ‘‘আরামিকসমণুদ্দেসেহী’’তি পদং ‘‘আহরাপেতু’’ন্তি পদে কারিতকম্মং। <span class="bld">সযমেৰা</span>তি পারিৰাসিকেন অনাণত্তো হুত্বা সযমেৰ। <span class="bld">মহাপেল়ভত্তেপী</span>তি মহতিযং পেল়াযং পক্খিপিত্বা দিন্নে ভত্তেপি। <span class="bld">যত্থ পনা</span>তি পরিৰিসট্ঠানে পন।</p>
<p class="bodytext"><a name="para76"></a><span class="paranum">৭৬</span>. তত্রাযং সম্মাৰত্তনাতি এত্থ তসদ্দস্স অনিযমনিদ্দেসভাৰং দস্সেন্তো আহ ‘‘ইদানি যা অযং সম্মাৰত্তনা ৰুত্তা’’তি। সম্মা ৰত্তিতব্বং এতাযাতি <span class="bld">সম্মাৰত্তনা। তত্থা</span>তি সম্মাৰত্তনাযং। <span class="bld">ন উপসম্পাদেতব্ব</span>ন্তি এত্থ আচরিযেন হুত্বা কম্মৰাচাসাৰনম্পি উপসম্পাদনমেৰাতি আহ ‘‘আচরিযেন হুত্বাপি কম্মৰাচা ন সাৰেতব্বা’’তি। <span class="bld">অঞ্ঞস্মিং অসতী</span>তি অত্তনা অঞ্ঞস্মিং কম্মৰাচাৰাচকে অসতি। ন নিস্সযো দাতব্বোতি এত্থ আগন্তুকানমেৰ নিস্সযো ন দাতব্বো, ন দিন্ননিস্সযানম্পীতি দস্সেন্তো আহ ‘‘আগন্তুকানং নিস্সযো <a name="M0.0418"></a> ন দাতব্বো’’তিআদি, যেহিপি ভিক্খূহি গহিতোতি সম্বন্ধো।</p>
<p class="bodytext"><span class="bld">অঞ্ঞো</span> <a name="V2.0073"></a> <span class="bld">সামণেরো</span>তি পকতত্তকালে উপজ্ঝং দত্বা গহিতসামণেরেহি অঞ্ঞো সামণেরো। <span class="bld">আধিপচ্চট্ঠানভূতা</span>তি সব্বসম্মুতীনং অধিপতিভাৰস্স ঠানভূতা। <span class="bld">পটিবলস্সা</span>তি ভিক্খুনিযো ওৰদিতুং পটিবলস্স। ইমিনা লদ্ধসম্মুতিকেন আণত্তো অলদ্ধসম্মুতিকোপি গরুধম্মেহি ৰা অঞ্ঞেহি ৰা ভিক্খুনিযো ওৰদিতুং লভতীতি দস্সেতি। আগতা ভিক্খুনিযো ৰত্তব্বাতি সম্বন্ধো। <span class="bld">ৰো</span>তি তুম্হাকং। <span class="bld">সো</span>তি ভিক্খু। <span class="bld">ৰো</span>তি তুম্হাকং, দস্সতীতি সম্বন্ধো।</p>
<p class="bodytext"><span class="bld">সুক্কৰিস্সট্ঠিযা</span>তি সুক্কৰিস্সট্ঠিআপত্তিকারণা। কাযসংসগ্গাদিগরুকাপত্তি নাপজ্জিতব্বাতি যোজনা। আপত্তিক্খন্ধৰসেন আপত্তিৰত্থূনং পাপিট্ঠভাৰঞ্চ পাপিট্ঠতরভাৰঞ্চ ৰিত্থারেন্তো আহ ‘‘সত্তসু হী’’তিআদি। <span class="bld">পাপিট্ঠতরা</span>তি দুব্ভাসিতাপত্তিতো দুক্কটাপত্তি পাপিট্ঠতরা। <span class="bld">তাস</span>ন্তি সত্তন্নং আপত্তীনং। <span class="bld">পুরিমনযেনেৰা</span>তি পুরিমানং আপত্তীনং নযেনেৰ। <span class="bld">ভেদো</span>তি ৰত্থূনং ৰিসেসো। এৰং আপত্তিক্খন্ধৰসেন আপত্তিৰত্থূনং পাপিট্ঠপাপিট্ঠতরভাৰং দস্সেত্বা ইদানি সিক্খাপদৰসেন তেসং তং দস্সেন্তো আহ ‘‘পণ্ণত্তিৰজ্জসিক্খাপদে পনা’’তিআদি। <span class="bld">উভযম্পী</span>তি ৰত্থুআপত্তিসঙ্খাতং উভযম্পি।</p>
<p class="bodytext"><span class="bld">কম্ম</span>ন্তি এত্থ কারণভূতস্স কম্মস্স নামং কারিযভূতাযং কম্মৰাচাযং উপচারৰসেন কারিযভূতা কম্মৰাচা কম্মন্তি ৰুচ্চতীতি আহ ‘‘পরিৰাসকম্মৰাচা ৰুচ্চতী’’তি। কম্মস্মিং সতি, কম্মেন ৰা ৰচিতব্বাতি <span class="bld">কম্মৰাচা</span>তি ৰচনত্থো কাতব্বো। <span class="bld">কসিকম্ম</span>ন্তি কসিসঙ্খাতং কম্মং। <span class="bld">গোরক্খকম্ম</span>ন্তি গোরক্খসঙ্খাতং কম্মং। ‘‘কম্মং কত’’ন্তি ইমিনা কম্মং করোন্তীতি <span class="bld">কম্মিকা</span>তি ৰচনত্থং দস্সেতি। <span class="bld">তে</span>তি কম্মিকা ভিক্খূ, ন গরহিতব্বাতি সম্বন্ধো।</p>
<p class="bodytext">ৰচিতব্বং অনেন দোসেনাতি <span class="bld">ৰচনীযং,</span> সংৰিজ্জতি ৰচনীযং অস্সাতি <span class="bld">সৰচনীযং,</span> তং ন কাতব্বন্তি অত্থো। তমেৰত্থং ৰিত্থারেন্তো আহ ‘‘পলিবোধত্থায হী’’তিআদি। যাৰ ন তং <a name="M0.0419"></a> অধিকরণং ৰূপসন্তং হোতি, তাৰ ইমম্হা আৰাসা একপদম্পি মা পক্কামীতি যোজনা। <span class="bld">তে</span>তি তুয্হং।</p>
<p class="bodytext"><span class="bld">অনুৰাদো</span>তি এত্থ অনুসাসনৰসেন অঞ্ঞে ৰদতীতি অনুৰাদোতি ৰুত্তে জেট্ঠকট্ঠানন্তি আহ ‘‘ৰিহারে জেট্ঠকট্ঠানং ন কাতব্ব’’ন্তি। জেট্ঠকট্ঠানং সরূপেন দস্সেন্তো আহ ‘‘পাতিমোক্খুদ্দেসকেন ৰা’’তিআদি। <span class="bld">মে</span>তি ময্হং। <span class="bld">ত</span>ন্তি তৰং। <span class="bld">ন চোদেতব্বো</span>তি এত্থ কেন ন চোদেতব্বোতি আহ ‘‘ৰত্থুনা ৰা আপত্তিযা ৰা’’তি। <span class="bld">ন সারেতব্বো</span>তি ন সরাপেতব্বো। <span class="bld">ন ভিক্খূহি</span> <a name="V2.0074"></a> <span class="bld">সম্পযোজেতব্ব</span>ন্তি এত্থ ভিক্খূহি অত্তনা কলহৰসেন ন সম্পযোজেতব্বন্তি দস্সেন্তো আহ ‘‘অঞ্ঞমঞ্ঞং যোজেত্বা কলহো ন কারেতব্বো’’তি।</p>
<p class="bodytext"><span class="bld">সঙ্ঘত্থেরেন হুত্বা</span>তি সঙ্ঘত্থেরেন হোন্তেনপীতি অত্থো। পুরতো অগন্তব্বে সমানে কিং পচ্ছতো গন্তব্বন্তি আহ ‘‘দ্বাদসহত্থ’’ন্তিআদি। <span class="bld">আসনপরিযন্তো</span>তি আসনমেৰ পরিযন্তো লামকোতি আসনপরিযন্তো, তদত্থং দস্সেন্তো আহ ‘‘সঙ্ঘনৰকাসনং ৰুচ্চতী’’তি। <span class="bld">স্বাস্সা</span>তি সো অস্স। <span class="bld">সো</span>তি আসনপরিযন্তো। <span class="bld">অস্সা</span>তি পারিৰাসিকস্স। <span class="bld">তত্থা</span>তি আসনপরিযন্তে। <span class="bld">অয</span>ন্তি পারিৰাসিকো, ন লভতীতি সম্বন্ধো। <span class="bld">গহিতাৰসেসা</span>তি গহিতাহি সেয্যাহি অৰসেসা। <span class="bld">মঙ্গুলগূথভরিতা</span>তি মঙ্গুলানং গূথেহি পূরিতা। <span class="bld">অস্সা</span>তি পারিৰাসিকস্স। রজেহি হতা নাসিতা ভূমি এত্থাতি <span class="bld">রজোহতভূমি। জতুকমূসিকভরিতা</span>তি জতূহি চ মূসিকাহি চ পূরিতা। <span class="bld">পণ্ণসালা</span>তি পণ্ণেহি ছাদিতা সালা। <span class="bld">অস্সা</span>তি পারিৰাসিকস্স। সব্বেপি আৰাসাতি যোজনা। <span class="bld">এতেহী</span>তি পকতত্তেহি। <span class="bld">তেসূ</span>তি আৰাসেসু। <span class="bld">য</span>ন্তি আৰাসং। <span class="bld">পচ্চয</span>ন্তি ৰস্সাৰাসিকলাভং। <span class="bld">একপস্সে</span>তি ভিক্খূনং পাল়িযং অট্ঠত্বা একস্মিং পস্সে।</p>
<p class="bodytext"><span class="bld">অস্সা</span>তি পারিৰাসিকস্স, দেন্তীতি সম্বন্ধো। <span class="bld">সো এৰা</span>তি আসনাদিপরিযন্তো এৰ। ঞাতিপৰারিতট্ঠানে নিমন্তিতেনাতি সম্বন্ধো। <span class="bld">তত্থা</span>তি <a name="M0.0420"></a> তং কুলং। <span class="bld">সংৰিধাযা</span>তি সংৰিদহিত্বা। <span class="bld">অস্সা</span>তি কুলস্স, ভৰেয্য ৰা।</p>
<p class="bodytext"><span class="bld">হরাযমানেনা</span>তি লজ্জমানেন। <span class="bld">যেনাপী</span>তি পারিৰাসিকেনপি। <span class="bld">সমাদিন্ন</span>ন্তি আরঞ্ঞিকধুতঙ্গসমাদিন্নং। <span class="bld">তথা</span>তি যথা আরঞ্ঞিকঙ্গং ন সমাদাতব্বং, তথা। <span class="bld">পিণ্ডপাতিকধুতঙ্গম্পী</span>তি পিসদ্দো আরঞ্ঞিকঙ্গং অপেক্খতি। <span class="bld">যো পনা</span>তি পারিৰাসিকো পন।</p>
<p class="bodytext">অনারোচেন্তস্স মেতি যোজনা। অনারোচেন্তে সতীতি ৰা যোজনা। ‘‘ইমিনা কারণেনা’’তি ইমিনা <span class="bld">তপ্পচ্চযা</span>তি এত্থ পচ্চযসদ্দো কারণত্থো, নিস্সক্কৰচনঞ্চ কারণত্থে হোতীতি দস্সেতি। সো রত্তিচ্ছেদো এৰ পচ্চযো <span class="bld">তপ্পচ্চযো</span>তি ৰচনত্থো কাতব্বো। ‘‘সামণেরেহী’’তি পদং ‘‘পচাপেত্বা’’তি পদে কারিতকম্মং। এত্থাপি পকতিযা নীহরাপেত্বাপি ৰিহারে পচাপেত্বাপি ভুঞ্জন্তস্স পটিসেধো নত্থি। কস্মা? ‘‘তপ্পচ্চযা’’তি ৰুত্তত্তা। <span class="bld">গামে</span>তি মহাগামে, সব্বকালং অনেকসতেহি ভিক্খূহি অৰিৰিত্তে গামেতি অত্থো। <span class="bld">গামকাৰাস</span>ন্তি গামোযেৰ খুদ্দকট্ঠেন গামকো, তস্মিং কারিতো আৰাসো গামকাৰাসো, তং।</p>
<p class="bodytext">গতেন <a name="V2.0075"></a> আগন্তুকপারিৰাসিকেনাতি সম্বন্ধো। <span class="bld">তত্থা</span>তি কিস্মিঞ্চি ৰিহারে, সব্বে ভিক্খূতি সম্বন্ধো। <span class="bld">তত্থ তত্থা</span>তি তস্মিং তস্মিং ঠিতট্ঠানে। ন একচ্চে পস্সতি, অপস্সিতত্তা নারোচেতি, রত্তিচ্ছেদোৰ হোতীতি অধিপ্পাযো।</p>
<p class="bodytext">একস্স ৰা বহূনং ৰা আগন্তুকানন্তি সম্বন্ধো। <span class="bld">এত্থা</span>তি ‘‘আগন্তুকস্স আরোচেতব্ব’’ন্তি পদে। <span class="bld">ৰুত্তনযেনেৰা</span>তি ‘‘আগন্তুকেন আরোচেতব্ব’’ন্তি পদে ৰুত্তনযেনেৰ। তং ৰুত্তনযমাৰিকরোন্তো আহ ‘‘সচে’’তিআদি। <span class="bld">তেসম্পী</span>তি আগন্তুকানম্পি। <span class="bld">তস্সা</span>তি পারিৰাসিকস্স। <span class="bld">অজানন্তস্সেৰা</span>তি অনাদরে চেতং সামিৰচনং। <span class="bld">অযঞ্চ পনা</span>তি পারিৰাসিকো চ। <span class="bld">গতকালে</span>তি আগন্তুকানং গতকালে। <span class="bld">যেপী</span>তি আগন্তুকাপি। <span class="bld">ওক্কমিত্বা</span>তি ওসরিত্বা, পৰিসিত্বাতি অত্থো। <span class="bld">অযঞ্চা</span>তি পারিৰাসিকো চ, জানাতীতি সম্বন্ধো। <span class="bld">নেস</span>ন্তি আগন্তুকানং। <span class="bld">যোপী</span>তি আগন্তুকোপি। <span class="bld">অস্সা</span>তি <a name="M0.0421"></a> পারিৰাসিকস্স। <span class="bld">অঞ্ঞাতত্তা</span>তি আগতভাৰস্স অজানিতত্তা। ‘‘অব্ভান’’ন্তি পদং ‘‘করোতী’’তি পদে কম্মং, ‘‘হোতী’’তি পদে কত্তা। <span class="bld">অধিকা রত্তিযো</span>তি আপত্তিপটিচ্ছন্নরত্তিতো অধিকা রত্তিযো। <span class="bld">অয</span>ন্তি পারিৰাসিকৰত্তপটিপদা। <span class="bld">অপণ্ণকপটিপদা</span>তি অৰিরদ্ধপটিপদা, একংসপটিপদাতি অত্থো।</p>
<p class="bodytext">গচ্ছন্তম্পি ভিক্খুন্তি সম্বন্ধো। <span class="bld">সাৰেতু</span>ন্তি সুণাপেতুং। <span class="bld">ৰিসযাৰিসযেনা</span>তি আরোচেতুং দেসাদেসেন। করৰীকতিস্সত্থেরো আহাতি সম্বন্ধো।</p>
<p class="bodytext">‘‘উপোসথদিৰসে’’তি ইমিনা <span class="bld">উপোসথে</span>তি এত্থ উপোসথসদ্দস্স পাতিমোক্খুদ্দেসাদযো অত্থে নিৰত্তেতি। <span class="bld">পৰারণাযপী</span>তি পৰারণদিৰসেপি। <span class="bld">গন্তু</span>ন্তি ভিক্খুস্স ঠিতট্ঠানং গন্তুং। <span class="bld">দূতেনাপী</span>তি এত্থ অনধিপ্পেতদূতং পটিক্খিপিত্বা অধিপ্পেতদূতং দস্সেতুং ৰুত্তং ‘‘অনুপসম্পন্নং…পে॰… আরোচাপেতব্ব’’ন্তি।</p>
<p class="bodytext"><span class="bld">সুঞ্ঞৰিহারো</span>তি ভিক্খূহি ৰিৰিত্তৰিহারো। <span class="bld">যত্থা</span>তি যস্মিং আৰাসে। <span class="bld">হী</span>তি সচ্চং, যস্মা ৰা। <span class="bld">তত্থা</span>তি সুঞ্ঞৰিহারে। দসৰিধন্তরাযে সতি পন গন্তব্বমেৰাতি যোজনা। <span class="bld">নানাসংৰাসকেহী</span>তি কম্মনানাসংৰাসকলদ্ধিনানাসংৰাসকেহি।</p>
<p class="bodytext"><a name="para81"></a><span class="paranum">৮১</span>. আৰাসাদীনং সরূপং দস্সেন্তো আহ ‘‘আৰাসো নামা’’তিআদি। <span class="bld">ততিযপদেনা</span>তি ‘‘আৰাসে ৰা অনাৰাসে ৰা’’তি ততিযপদেন। <span class="bld">এতেসূ</span>তি আৰাসাদীসু। <span class="bld">ছদনতো</span>তি ছদনকোটিতো। <span class="bld">অন্তোআৰাসে</span>তি ভিত্তিপরিচ্ছিন্নে অন্তোআৰাসে। <span class="bld">অৰিসেসেনা</span>তি ‘‘উক্খিত্তকো’’তি <a name="V2.0076"></a> ৰা ‘‘পারিৰাসিকো’’তি ৰা ৰিসেসং অকত্বা সামঞ্ঞেন। <span class="bld">উদকপাতেনা</span>তি ছদনতো উদকং পততি এত্থাতি উদকপাতো, তেন। <span class="bld">পঞ্চৰণ্ণচ্ছদনবদ্ধট্ঠানেসূ</span>তি পঞ্চপমাণেন ছদনেন বদ্ধট্ঠানেসু এতেসু আৰাসেসূতি সম্বন্ধো। পারিৰাসিকস্স চ উক্খিত্তকস্স চ পকতত্তেন সদ্ধিং ৰারিতন্তি যোজনা। <span class="bld">নানূপচারেপী</span>তি পিসদ্দেন একূপচারে পন কা নাম কথাতি দস্সেতি <a name="M0.0422"></a>। <span class="bld">এত্থা</span>তি একচ্ছন্নে আৰাসাদিকে, সচে নিপজ্জতীতি সম্বন্ধো। <span class="bld">তস্মি</span>ন্তি সট্ঠিৰস্সেপি পারিৰাসিকে।</p>
<p class="bodytext"><span class="bld">ৰুট্ঠাতব্বং, নিমন্তেতব্বো</span>তি এত্থ কিং অত্তনো ৰুড্ঢতরং পকতত্তং দিস্বা ৰুট্ঠাতব্বং, নিমন্তেতব্বোতি আহ ‘‘তদহুপসম্পন্নম্পী’’তিআদি। <span class="bld">ওবুদ্ধ</span>ন্তি পলিবুদ্ধং। <span class="bld">একাসনে</span>তি এত্থ একসদ্দো সমানপরিযাযোতি আহ ‘‘সমানৰস্সিকাসনে’’তি, সমানৰস্সিকানং আসনেতি অত্থো। <span class="bld">ছমাযং নিসিন্নে</span>তি এত্থ ছমাসদ্দো ভূমিপরিযাযোতি আহ ‘‘ভূমিযং নিসিন্নে’’তি। <span class="bld">ইতরেনা</span>তি পারিৰাসিকেন। সহাযেন সদ্ধিং চঙ্কমতি ৰিযাতি যোজনা। ‘‘একস্মিং চঙ্কমে’’তি ইমিনা একচঙ্কমসদ্দস্স তুল্যাধিকরণসমাসৰাক্যং দস্সেতি।</p>
<p class="bodytext"><span class="bld">ছমাযং চঙ্কমন্ত</span>ন্তি এত্থ ভুম্মত্থে উপযোগৰচনন্তি আহ ‘‘ছমাযং চঙ্কমন্তে’’তি। <span class="bld">অযং পনা</span>তি ৰক্খমানো পন। <span class="bld">এত্থা</span>তি ‘‘ছমাযং চঙ্কমন্তে’’তি পাঠে। <span class="bld">চঙ্কমন্তে</span>তি পকতত্তে চঙ্কমন্তে। <span class="bld">ন চঙ্কমিতব্ব</span>ন্তি পারিৰাসিকেন ন চঙ্কমিতব্বং। কো পন ৰাদো ইট্ঠকাচযসম্পন্নে ৰেদিকাপরিক্খিত্তে ইতি অত্থোতি যোজনা। <span class="bld">পব্বতন্তরৰনন্তরগুম্বন্তরেসূ</span>তি পব্বতমজ্ঝৰনমজ্ঝগুম্বমজ্ঝেসু, পব্বতৰিৰরৰনৰিৰরগুম্বৰিৰরেসু ৰা। <span class="bld">উপচার</span>ন্তি দ্বাদসহত্থং উপচারং।</p>
<p class="bodytext"><a name="para82"></a><span class="paranum">৮২</span>. <span class="bld">ইতরো</span>তি নৰকো। <span class="bld">অস্সা</span>তি নৰকস্স। <span class="bld">ন ৰত্তভেদে দুক্কট</span>ন্তি অঞ্ঞাতত্তা ন ৰত্তভেদে দুক্কটং। এসেৰ নযো সব্বত্থ। <span class="bld">অপচ্ছাপুরিম</span>ন্তি অপচ্ছা অপুরিমং, একপহারেনাতি অত্থো। সমৰস্সা দ্বে পারিৰাসিকাতি যোজনা। দ্বিন্নং পারিৰাসিকানং একতো ৰসনদোসং দস্সেন্তো আহ ‘‘সচে হি দ্বে’’তিআদি। <span class="bld">নেস</span>ন্তি দ্বিন্নং পারিৰাসিকানং। <span class="bld">এত্থা</span>তি পারিৰাসিকাদীসু পঞ্চসু ভিক্খূসু। মূলাযপটিকস্সনারহাদযো চত্তারোতি যোজনা।</p>
<p class="bodytext"><span class="bld">পরিৰাসদানাদীনী</span>তি আদিসদ্দেন মূলাযপটিকস্সনমানত্তদানঅব্ভানানি সঙ্গণ্হাতি। <span class="bld">এতেস্বেৰা</span>তি পরিৰাসদানাদীসু এৰ। <span class="bld">অয</span>ন্তি পারিৰাসিকো।</p>
<p class="bodytext"><a name="para83"></a><span class="paranum">৮৩</span>. ‘‘অথ <a name="M0.0423"></a> খো আযস্মা উপালী’’তিআদিৰচনস্স অনুসন্ধিং দস্সেন্তো আহ ‘‘ইমং পনা’’তিআদি <a name="V2.0077"></a>। রহোগতস্স উপালিত্থেরস্সাতি যোজনা। অথ ৰা অনাদরে সামিৰচনং কত্বা উপালিত্থেরস্স রহোগতস্সাতি যোজনা কাতব্বা। <span class="bld">এত্থা</span>তি পারিৰাসিকৰত্তে। <span class="bld">সো</span>তি উপালিত্থেরো। <span class="bld">অস্সা</span>তি উপালিত্থেরস্স। <span class="bld">তত্থা</span>তি তীসু রত্তিচ্ছেদেসু। <span class="bld">য্বায</span>ন্তি যো অযং, একতো ৰাসোতি সম্বন্ধো। সো ৰাসো সহৰাসো নামাতি যোজনা। <span class="bld">ৰিপ্পৰাসো</span>তি এত্থ পকতত্তেন ৰিপ্পযুত্তো হুত্বা ৰাসোতি দস্সেন্তো আহ ‘‘এককস্সেৰ ৰাসো’’তি। <span class="bld">আগন্তুকাদীন</span>ন্তি আদিসদ্দেন আৰাসিকা গহেতব্বা।</p>
<p class="bodytext"><a name="para84"></a><span class="paranum">৮৪</span>. <span class="bld">তত্থ তত্থা</span>তি তং তং ঠানং। <span class="bld">দ্বীসু পদেসূ</span>তি দ্বীসু ৰাক্যসঙ্খাতেসু পদেসু। <span class="bld">একেনেকেনপী</span>তি একেন একেন ৰাক্যপদেনপি। পরিৰসিযিত্থাতি পরিৰুত্থো, পরিৰুত্থো পরিৰাসো এতস্সাতি <span class="bld">পরিৰুত্থপরিৰাসো,</span> তস্স। <span class="bld">হী</span>তি সচ্চং। <span class="bld">এসা</span>তি এসো ভিক্খূতি সম্বন্ধো। <span class="bld">সুদ্ধন্তে</span>তি সুদ্ধকোট্ঠাসে। <span class="bld">দুক্খস্সা</span>তি ৰট্টদুক্খস্স। <span class="bld">অন্ত</span>ন্তি অৰসানং, ৰিনাসং ৰা।</p>
<p class="subhead">২. মূলাযপটিকস্সনারহৰত্তকথা</p>
<p class="bodytext"><a name="para86"></a><span class="paranum">৮৬</span>. নৰকতরং মূলাযপটিকস্সনারহং ঠপেত্বাতি যোজনা। ইমেসং পঞ্চন্নং পকতত্তা এৰাতি সম্বন্ধো। <span class="bld">নেস</span>ন্তি মূলাযপটিকস্সনারহমানত্তারহমানত্তচারিকঅব্ভানারহানং চতুন্নং, মূলাযপটিকস্সনারহাদিলক্খণন্তি সম্বন্ধো। <span class="bld">এত্থা</span>তি মূলাযপটিকস্সনারহস্স ৰত্তে। <span class="bld">ইতো</span>তি মূলাযপটিকস্সনারহস্স ৰত্ততো।</p>
<p class="bodytext"><a name="para87"></a><span class="paranum">৮৭</span>. যথেৰ পারিৰাসিকো গণপূরকো ন হোতি, এৰং এতেপি ন হোন্তীতি যোজনা।</p>
<p class="subhead">৪. মানত্তাচারিকৰত্তকথা</p>
<p class="bodytext"><a name="para92"></a><span class="paranum">৯২</span>. <span class="bld">ঊনে</span> <a name="M0.0424"></a> <span class="bld">গণে</span>তি এত্থ গণো নাম গণভোজনসিক্খাপদে (পাচি॰ ২১৭ আদযো) ৰিয হোতীতি আহ ‘‘চত্তারো ৰা অতিরেকা ৰা’’তি। <span class="bld">সব্বত্থা</span>তি পারিৰাসিকক্খন্ধকে।</p>
<p class="centered">ইতি পারিৰাসিকক্খন্ধকৰণ্ণনায যোজনা সমত্তা।</p>
<p class="title">৩. সমুচ্চযক্খন্ধকং</p>
<p class="subhead">১. সুক্কৰিস্সট্ঠিকথা</p>
<p class="bodytext">সমুচ্চযক্খন্ধকে <a name="V2.0078"></a> <span class="bld">তত্থা</span>তি চতুব্বিধেসু মানত্তেসু। যং মানত্তং দিয্যতি, ইদং অপ্পটিচ্ছন্নমানত্তং নামাতি যোজনা। এসেৰ নযো অনন্তরৰাক্যেসুপি। <span class="bld">পটিচ্ছন্নায আপত্তিযা</span>তি হেত্বত্থে করণৰচনং, কারণত্থে নিস্সক্কৰচনং ৰা। <span class="bld">অদ্ধমাস</span>ন্তি পন্নরসদিৰসকালং। <span class="bld">ওধাযা</span>তি সমূহং কত্বা। ‘‘একতো কত্বা’’তি ইমিনা ‘‘ওধাযা’’তি পদস্স অত্থং দস্সেতি। <span class="bld">তেসূ</span>তি চতুব্বিধেসু মানত্তেসু। <span class="bld">ইদ</span>ন্তি মানত্তং। <span class="bld">অপ্পটিচ্ছন্নায…পে॰… ৰচনতো</span>তি ঞাপকহেতু। এতেন অপ্পটিচ্ছন্নায আপত্তিযা দাতব্বং মানত্তং <span class="bld">অপ্পটিচ্ছন্নমানত্ত</span>ন্তি ৰচনত্থং দস্সেতি। <span class="bld">ত</span>ন্তি অপ্পটিচ্ছন্নমানত্তং। <span class="bld">ইধা</span>তি ইমিস্সং পাল়িযং। <span class="bld">ততুত্তরী</span>তি ততো তীহিপি উত্তরি। নানাৰত্থূনি এতাসন্তি <span class="bld">নানাৰত্থুকাযো। তাস</span>ন্তি নানাৰত্থুকানং।</p>
<p class="bodytext"><span class="bld">মাল়কসীমাযমেৰা</span>তি সীমমাল়কে এৰ, সীমঙ্গণে এৰাতি অত্থো। <span class="bld">তত্থেৰা</span>তি মাল়কসীমাযমেৰ।</p>
<p class="bodytext"><span class="bld">ৰেদযামহ</span>ন্তি ৰেদযামি অহং। মম মানত্তচরভাৰং সঙ্ঘং জানাপেমীতি অত্থো। <span class="bld">ৰেদযতীতি ম</span>ন্তি জানাপেতি, ইতি মং সঙ্ঘো ধারেতূতি অধিপ্পাযো। <span class="bld">ৰুত্তনযেনেৰা</span>তি পারিৰাসিকক্খন্ধকে ৰুত্তনযেনেৰ। <span class="bld">নিক্খিপিতব্ব</span>ন্তি ‘‘মানত্তং নিক্খিপামি, ৰত্তং নিক্খিপামী’’তি নিক্খিপিতব্বং। <span class="bld">মাল়কতো</span>তি সীমঙ্গণতো। <span class="bld">সোপী</span>তি সহ গচ্ছন্তোপি। ‘‘মাল়কে নারোচিত’’ন্তি <a name="M0.0425"></a> ইমিনা যস্স মাল়কে আরোচিতং, তস্স অনারোচেত্বাপি নিক্খিপিতব্বন্তি দস্সেতি। আরোচেন্তেন ৰত্তব্বন্তি সম্বন্ধো।</p>
<p class="bodytext">ৰিসভাগেহি সহ ৰসন্তস্স ৰত্তস্স দুপ্পূরিতত্তা ৰুত্তং’’সভাগা ভিক্খূ ৰসন্তী’’তি। <span class="bld">চতূহি, পঞ্চহি ৰা</span>তি <span class="bld">ৰা</span>সদ্দেন ততো অতিরেকম্পি সঙ্গণ্হাতি। <span class="bld">পরিক্খেপারহট্ঠানতো</span>তি চীৰরক্খন্ধকে (মহাৰ॰ অট্ঠ॰ ৩৭৯) ৰুত্তপরিক্খেপারহট্ঠানতো। ‘‘দ্বে লেড্ডুপাতে অতিক্কমিত্বা’’তি ইদং ৰিহারে ভিক্খূনং <a name="V2.0079"></a> সজ্ঝাযাদিসদ্দসৰনূপচারপহানত্থং ৰুত্তং। সচে সৰনূপচারতো ন মুচ্চতি, ততো অতিরেকম্পি অতিক্কমিতব্বং। <span class="bld">ওক্কম্মা</span>তি মগ্গপটিপন্নানং ভিক্খূনং ৰচনসদ্দসৰনূপচারপহানত্থং ওক্কমিত্বা। ‘‘গুম্বেন ৰা ৰতিযা ৰা’’তি দস্সনূপচারপহানত্থং ৰুত্তং। ইধ উপচারো নাম যত্থ ঠত্বা পস্সতি সুণাতি, সোযেৰ দেসো। <span class="bld">অঞ্ঞো</span>তি চতূহি পঞ্চহি ৰা ভিক্খূহি অঞ্ঞো। <span class="bld">এসা</span>তি এসো মানত্তচারিকো।</p>
<p class="bodytext">‘‘দ্বাদসহত্থং উপচারং ওক্কমিত্বা’’তি ইমিনা অনোক্কমিত্বা অজানন্তস্সেৰ গচ্ছতি, নত্থি রত্তিচ্ছেদোপীতি দস্সেতি। এত্থ দিট্ঠরূপানং সুতসদ্দানং দ্বাদসহত্থূপচারতো বহি ঠিতানম্পি আরোচেতব্বং। অদিট্ঠাসুতানম্পি অন্তো দ্বাদসহত্থূপচারগতানং আরোচেতব্বন্তি দট্ঠব্বং। <span class="bld">সতি করণীযে</span>তি ইদং গন্তুস্স কারণদস্সনত্থং ৰুত্তং। অসতি করণীযেপি গন্তুং ৰট্টতি। <span class="bld">সোপী</span>তি একো ভিক্খুপি। ‘‘তস্স সন্তিকে আরোচেত্বা’’তি ইমিনা অনারোচনে ৰত্তভেদদুক্কটং হোতীতি দস্সেতি। একস্স সন্তিকে আরোচেত্বা নিক্খিপিযমানে কিং ঊনে গণে চরণদোসো ৰা ৰিপ্পৰাসো ৰা ন হোতীতি আহ ‘‘অযঞ্চা’’তিআদি। তত্থ <span class="bld">অযঞ্চা</span>তি মানত্তচারিকো পন। যস্মা কারণা ৰসি, তেন কারণেনাতি যোজনা। <span class="bld">ভিক্খূনঞ্চ অত্থিভাৰং সল্লক্খেত্বা</span>তি পকতত্তাগতকালে তস্স অনারোচেত্বাৰ গচ্ছন্তি, তস্মা ভিক্খূনঞ্চ দ্বাদসহত্থূপচারে অত্থিভাৰং সল্লক্খেত্বাতি অত্থো। এত্থ চ ‘‘গণস্স আরোচেত্বা’’তি ইমিনা ঊনে গণে চরণদোসাভাৰং দস্সেতি। ‘‘ভিক্খূনঞ্চ অত্থিভাৰং সল্লক্খেত্বা’’তি ইমিনা ৰিপ্পৰাসদোসাভাৰং দস্সেতি। <span class="bld">য</span>ন্তি পুব্বে অনারোচিতং যং ভিক্খুং <a name="M0.0426"></a>। <span class="bld">অয</span>ন্তি পঠমং পস্সিতব্বস্স আরোচেত্বা নিক্খিপনং। ‘‘নিক্খিত্তৰত্তস্স পরিহারো’’তি ইমিনা অনিক্খিত্তৰত্তে অন্তোউপচারগতানং সব্বেসং আরোচেতব্বন্তি দস্সেতি।</p>
<p class="bodytext"><span class="bld">অয</span>ন্তি মানত্তচারিকো, ঠিতোতি সম্বন্ধো। <span class="bld">তেনাপী</span>তি মানত্তচারিকেনপি, যাচিতব্বন্তি যোজনা। <span class="bld">সো</span>তি অনিক্খিত্তৰত্তো ভিক্খু। <span class="bld">তত্রা</span>তি ‘‘সো অব্ভেতব্বো’’তি ৰচনে। অযং অব্ভানৰিধি ৰুত্তোতি যোজনা। <span class="bld">অযঞ্চা</span>তি অব্ভানৰিধি চ। <span class="bld">তাস</span>ন্তি আপত্তীনং। <span class="bld">এৰ</span>ন্তিআদি নিগমনং। পটিচ্ছন্নমানত্তং পন দাতব্বং হোতীতি সম্বন্ধো। ‘‘পটিচ্ছন্নাযা’’তিআদিনা পটিচ্ছন্নায আপত্তিযা দাতব্বং মানত্তং <span class="bld">পটিচ্ছন্নমানত্ত</span>ন্তি ৰচনত্থং দস্সেতি। <span class="bld">ন</span>ন্তি পটিচ্ছন্নমানত্তং।</p>
<p class="subhead">২. পরিৰাসকথা</p>
<p class="bodytext"><a name="para102"></a><span class="paranum">১০২</span>. <span class="bld">তস্সা</span>তি পটিচ্ছন্নমানত্তস্স। <span class="bld">সমোধানেত্বা</span>তি ইধেৰ পরিৰাসকথাযং সমোধানেত্বা। <span class="bld">ইধেৰ</span> পরিৰাসকথাযং দস্সযিস্সামাতি যোজনা। ইধেৰসদ্দো হি পুব্বাপরাপেক্খো।</p>
<p class="bodytext">ইধ <a name="V2.0080"></a> অধিপ্পেতং পরিৰাসং ৰিত্থারেত্বা দস্সেন্তো আহ ‘‘অযং হী’’তিআদি। ইধ অধিপ্পেতো পরিৰাসো নাম তিৰিধো হোতীতি যোজনা। <span class="bld">তত্থা</span>তি তিৰিধেসু পরিৰাসেসু। ‘‘যথাপটিচ্ছন্নায আপত্তিযা’’তি ৰচনং ৰিত্থারেন্তো আহ ‘‘কস্সচি হী’’তিআদি। যথা উদাযিত্থেরস্স একাহপটিচ্ছন্না অযং আপত্তি হোতি, তথা কস্সচি একাহপটিচ্ছন্না আপত্তি হোতীতি যোজনা। যথা চ পরতো আগতা উদাযিত্থেরস্সেৰ আপত্তি হোতি, তথা কস্সচি দ্বিহাদিপটিচ্ছন্না আপত্তি হোতীতি যোজনা। ইমিনা ৰুত্তনযানুসারেন পরতোপি নযো নেতব্বো। <span class="bld">তস্মা</span>তি যস্মা একাহাদিপটিচ্ছন্না একাদিআপত্তি হোতি, তস্মা জানিতব্বোতি যোজনা।</p>
<p class="bodytext">পটিচ্ছন্নভাৰং ৰিত্থারেন্তো আহ ‘‘অযং হী’’তিআদি। <span class="bld">তত্থা</span>তি ‘‘দসহাকারেহী’’তি পাঠে। আপত্তিইতি সঞ্ঞা এতস্সাতি <span class="bld">আপত্তিসঞ্ঞী</span> <a name="M0.0427"></a> <span class="bld">। পহু চা</span>তি সমত্থো চ। পপুব্বো হূধাতু সমত্থত্থে হোতি।</p>
<p class="bodytext"><span class="bld">তত্থা</span>তি তস্সং মাতিকাযং। <span class="bld">য</span>ন্তি আপত্তিং। <span class="bld">সোপি চা</span>তি ভিক্খুপি চ। <span class="bld">তত্থা</span>তি তস্সং আপত্তিযং। <span class="bld">অয</span>ন্তি ভিক্খু। <span class="bld">তত্থা</span>তি আপত্তিযং। <span class="bld">অলজ্জিপক্খে তিট্ঠতী</span>তি ‘‘সঞ্চিচ্চ আপত্তিং পরিগূহতী’’তি (পরি॰ ৩৫৯) ৰুত্তপক্খে ঠিতত্তা অলজ্জিপক্খে তিট্ঠতি।</p>
<p class="bodytext"><span class="bld">পকতত্তো</span>তি এত্থ ‘‘পারাজিকং অনজ্ঝাপন্নো’’তি অত্থং পটিক্খিপন্তো আহ ‘‘তিৰিধং উক্খেপনীযকম্মং অকতো’’তি। <span class="bld">এত</span>ন্তি অপ্পটিচ্ছন্নভাৰং, ‘‘আপজ্জতি…পে॰… কুসলেহি চিন্তিতা’’তি ৰচনং ৰা।</p>
<p class="bodytext">গাথায ‘‘সাৰসেস’’ন্তি ইমিনা পারাজিকং নিৰত্তেতি। <span class="bld">গরুক</span>ন্তি এত্থ সঙ্ঘাদিসেসমেৰ অধিপ্পেতন্তি দস্সেতি। <span class="bld">অনাদরিয</span>ন্তি সিক্খাপদে অনাদরিযং। <span class="bld">ৰজ্জ</span>ন্তি দুক্কটং। উক্খিত্তকেন করণভূতেন।</p>
<p class="bodytext"><span class="bld">যস্সা</span>তি ভিক্খুস্স, নত্থীতি সম্বন্ধো। <span class="bld">ভীরুকজাতিকতাযা</span>তি ভীরুকসভাৰতায। পব্বতৰিহারে ৰসন্তস্স যস্স ভিক্খুনোতি যোজনা। <span class="bld">পব্বতৰিহারে</span>তি পব্বতস্স তলে, অন্তরে ৰা কারিতে ৰিহারে। <span class="bld">এতস্মি</span>ন্তি এতাদিসে। অন্তরাযে সতিযেৰাতি যোজনা। তস্স অচ্ছন্নাৰ হোতীতি যোজনা। <span class="bld">অনন্তরাযিকসঞ্ঞায ছাদযতো অচ্ছন্নাৰা</span>তি অনন্তরাযিকসঞ্ঞায ছাদেন্তস্সাপি একন্তেন অন্তরাযিকত্তা অচ্ছন্নাৰাতি অধিপ্পাযো।</p>
<p class="bodytext"><span class="bld">অস্সা</span>তি <a name="V2.0081"></a> ভিক্খুস্স। <span class="bld">হনুকৰাতো</span>তি হনুকস্স গেলঞ্ঞকরো ৰাতো। <span class="bld">ৰিজ্ঝতী</span>তি হনুকং ৰিজ্ঝতি। <span class="bld">ইমিনা</span>তি ভিক্খুনা। পহুসঞ্ঞিনো ছাদিতাপি একন্তেন অপহুত্তা অচ্ছাদিতাৰ হোতি।</p>
<p class="bodytext"><span class="bld">ছাদেতুকামো চা</span>তি এত্থ ইদং চতুক্কং ৰেদিতব্বং ছাদেতুকামো ছাদেতি, ছাদেতুকামো নচ্ছাদেতি, অচ্ছাদেতুকামো ছাদেতি, নচ্ছাদেতুকামো নচ্ছাদেতীতি। তত্থ পঠমপদং সন্ধায ৰুত্তং ‘‘ইদং উত্তানত্থমেৰা’’তি। এৰং সেসাসুপি মাতিকাসু চতুক্কং ৰেদিতব্বং <a name="M0.0428"></a>। চতূসু চতুক্কেসু পঠমপদে এৰ ছন্না হোতি, ন সেসপদেসু। অনুত্তানত্থং দস্সেন্তো আহ ‘‘সচে পনা’’তিআদি। <span class="bld">পুরেভত্তে ৰা</span>তি পুরেভত্তং ৰা, ভত্ততো, ভত্তস্স ৰা পুরেতি <span class="bld">পুরেভত্তং</span>। অব্যযীভাৰসমাসে সত্তমীৰিভত্তিযা অমিতিকারিযস্স অনিচ্চভাৰতো ৰুত্তং ‘‘পুরেভত্তে’’তি। এসেৰ নযো ‘‘পচ্ছাভত্তে’’তি এত্থাপি। দুতিযপদস্স অত্থং দস্সেত্বা ততিযপদস্স অত্থং দস্সেন্তো আহ ‘‘যস্স পনা’’তিআদি। অভিক্খুকে ঠানে ৰসন্তস্স যস্স ভিক্খুস্সাতি যোজনা। আগমেন্তস্স গচ্ছন্তস্সাতি অনাদরে চেতানি সামিৰচনানি।</p>
<p class="bodytext">চতুত্থপদস্স অত্থং দস্সেন্তো আহ ‘‘যো পনা’’তিআদি। তত্থ <span class="bld">যো পনা</span>তি ভিক্খু পন, আৰি করোতীতি সম্বন্ধো। <span class="bld">সভাগ</span>ন্তি অৰেরিং। <span class="bld">অয</span>ন্তি ভিক্খু। উপজ্ঝাযো ইতি ৰা আচরিযো ইতি ৰাতি যোজনা। <span class="bld">লজ্জাযা</span>তি লজ্জনিমিত্তং, লজ্জকারণা, লজ্জহেতু ৰা। <span class="bld">হী</span>তি সচ্চং, যস্মা ৰা, <span class="bld">ইধা</span>তি আপত্তিআরোচনট্ঠানে। <span class="bld">অৰেরিসভাগস্সা</span>তি অৰেরী হুত্বা সভাগস্স।</p>
<p class="bodytext"><span class="bld">পকাসেতুকামো</span>তি অঞ্ঞেসং পকাসেতুকামো। <span class="bld">উপজ্ঝাযস্সাপী</span>তি পিসদ্দেন অঞ্ঞস্স সন্তিকে কা নাম কথাতি দস্সেতি। <span class="bld">তত্থা</span>তি আপত্তিআরোচনট্ঠানে। <span class="bld">সভাগসঙ্ঘাদিসেস</span>ন্তি ৰত্থুসভাগসঙ্ঘাদিসেসং। <span class="bld">সুদ্ধস্সা</span>তি ৰত্থুসভাগসঙ্ঘাদিসেসতো সুদ্ধস্স। আৰিকরণাকারং দস্সেন্তো আহ ‘‘আৰিকরোন্তো চা’’তিআদি। <span class="bld">ইতি ইমানী</span>তিআদি নিগমনং।</p>
<p class="bodytext"><span class="bld">ততো</span>তি জানিতব্বতো, পরন্তি সম্বন্ধো। <span class="bld">একাহপটিচ্ছন্না</span>তি একাহেন পটিচ্ছন্না। যাৰ চুদ্দস দিৰসানি, তাৰ দিৰসৰসেন যোজনা কাতব্বাতি যোজনা। <span class="bld">পক্খপটিচ্ছন্ন</span>ন্তি পক্খেন পটিচ্ছন্নং। <span class="bld">অতিরেকপক্খপটিচ্ছন্ন</span>ন্তি পক্খতো অতিরেকেন পটিচ্ছন্নং।</p>
<p class="bodytext"><span class="bld">সংৰচ্ছরপটিচ্ছন্ন</span>ন্তি <a name="V2.0082"></a> সংৰচ্ছরেন পটিচ্ছন্নং। <span class="bld">ততো ৰা</span>তি অতিরেকসট্ঠিসংৰচ্ছ রতো ৰা। <span class="bld">ভিয্যোপী</span>তি অতিরেকম্পি।</p>
<p class="bodytext"><span class="bld">ততো</span>তি <a name="M0.0429"></a> তীহি আপত্তীহি। <span class="bld">পর</span>ন্তি অতিরেকং। <span class="bld">গণনৰসেনা</span>তি আপত্তিগণনৰসেন। <span class="bld">ৰত্থুকিত্তনৰসেন ৰা</span>তি আপত্তীনং ৰত্থুকিত্তনৰসেন ৰা। <span class="bld">নামমত্তৰসেন ৰা</span>তি ‘‘সঙ্ঘাদিসেসাপত্তিযো’’তি এৰং নামস্সেৰ ৰসেন ৰা। এত্থ হি মত্তসদ্দো অৰধারণত্থো, তেন ৰত্থুং নিৰত্তেতি।</p>
<p class="bodytext"><span class="bld">তত্থা</span>তি ‘‘নামমত্তৰসেনা’’তি পদে। <span class="bld">সজাতিসাধারণ</span>ন্তি সস্স অত্তনো জাতি সজাতি, তায সাধারণং সজাতিসাধারণং। সব্বেসং, সব্বেহি ৰা আপত্তীহি সাধারণং <span class="bld">সব্বসাধারণং। তত্থা</span>তি দুৰিধেসু নামেসু। <span class="bld">সব্বসাধারণনামৰসেনাপী</span>তি এত্থ পিসদ্দো ‘‘অহং ভন্তে সম্বহুলা সঙ্ঘাদিসেসা আপজ্জিং একাহপটিচ্ছন্নাযো’’তি এৰং সজাতিসাধারণনামৰসেনপি ‘‘অহং ভন্তে সম্বহুলা সঙ্ঘাদিসেসা আপত্তিযো আপজ্জিং একাহপটিচ্ছন্নাযো’’তি এৰং উভযসাধারণৰসেনপি ৰত্তুং ৰট্টতীতি দস্সেতি। <span class="bld">হী</span>তি সচ্চং। সব্বম্পি পরিৰাসাদিকং ইদং ৰিনযকম্মন্তি যোজনা। ৰসতি আপত্তি এত্থ তদাযত্তৰুত্তিতাযাতি <span class="bld">ৰত্থু</span>। গো ৰুচ্চতি ৰচনং ৰা ঞাণং ৰা, তং তাযতীতি <span class="bld">গোত্তং</span>।</p>
<p class="bodytext"><span class="bld">তত্থা</span>তি ৰত্থাদীসু চতুব্বিধেসু। <span class="bld">তত্থা</span>তি তেসু ৰচনেসু। <span class="bld">সুক্কৰিস্সট্ঠিং কাযসংসগ্গন্তিআদিনা ৰচনেনাপী</span>তি এত্থ আদিসদ্দেন দুট্ঠুল্লাদিৰচনানি সঙ্গণ্হাতি। <span class="bld">ইধ পনা</span>তি ইমস্মিং পন ঠানে। <span class="bld">যো যো</span>তি তিস্সো ৰা ফুস্সো ৰা আপন্নো হোতি।</p>
<p class="bodytext"><span class="bld">এৰং আরোচেতব্ব</span>ন্তি এৰং ৰক্খমাননযেন আরোচেতব্বন্তি যোজনা। কিং আরোচেতব্বং? ‘‘অহং ভন্তে…পে॰… সঙ্ঘো ধারেতু’’ ইতি আরোচেতব্বন্তি যোজনা।</p>
<p class="bodytext"><span class="bld">ৰেদযামহ</span>ন্তি ৰেদযামি অহং। মম পারিৰাসিকভাৰং সঙ্ঘং, সঙ্ঘস্স ৰা জানাপেমীতি অত্থো। <span class="bld">ৰেদযতীতি ম</span>ন্তি ৰেদযতি ইতি মং। পারিৰাসিকভাৰং সঙ্ঘং, সঙ্ঘস্স ৰা জানাপেতীতি মং সঙ্ঘো ধারেতূতি অত্থো। এত্থ বহূসু অট্ঠকথাপোত্থকেসু ‘‘তিণ্ণং ৰা অতিরেকানং ৰা আরোচেন্তেন আযস্মন্তো ধারেন্তূ’’তি পাঠো অত্থি <a name="M0.0430"></a>। কেসুচি অট্ঠকথাপোত্থকেসু ‘‘তিণ্ণং আরোচেন্তেন আযস্মন্তো ধারেন্তূ’’তি এত্তকোযেৰ পাঠো অত্থি। হেট্ঠা মানত্তকথাযম্পি এৰমেৰ অত্থি। তত্থ ‘‘অতিরেকান’’ন্তি ইমিনা তীহি অতিরেকানং আরোচেন্তেন সঙ্ঘং অপেক্খিত্বা সচে একৰচনৰসেন <a name="V2.0083"></a> ৰত্তুকামো হোতি, ‘‘মং সঙ্ঘো ধারেতূ’’তি ৰত্তব্বং। অথ সম্বহুলে ভিক্খূ অপেক্খিত্বা সচে বহুৰচনৰসেন ৰত্তুকামো হোতি, যথা তিণ্ণং, এৰং ‘‘মং আযস্মন্তো ধারেন্তূ’’তি ৰত্তব্বন্তি দস্সেতি। ইদঞ্চ সদ্দসত্থৰসেনেৰ ৰুত্তং, ন ৰিনযকম্মৰিপত্তিৰসেনাতি দট্ঠব্বং।</p>
<p class="bodytext">‘‘ৰিহারেযেৰ রত্তিপরিগ্গহো’’তি ইমিনা অন্তোউপচারসীমাযম্পি পরিৰসিতব্বভাৰং দস্সেতি। <span class="bld">উপচারসীম</span>ন্তি পরিক্খিত্তস্স ৰিহারস্স পরিক্খেপং, অপরিক্খিত্তস্স পরিক্খেপারহট্ঠানং। <span class="bld">এসা</span>তি পারিৰাসিকো ভিক্খু। <span class="bld">অস্সা</span>তি আগতস্স ভিক্খুনো।</p>
<p class="bodytext"><span class="bld">ততো</span>তি আপত্তিপটিচ্ছন্নদিৰসতো। <span class="bld">কুক্কুচ্চৰিনোদনত্থাযা</span>তি আপত্তিপটিচ্ছন্নদিৰসেন সমং পরিৰসিতব্বং নুখো, ন নুখোতি কুক্কুচ্চস্স ৰিনোদনত্থায। <span class="bld">পরিৰুত্থত্তা</span>তি পরিৰসিতত্তা। <span class="bld">সো</span>তি পরিৰুত্থো ভিক্খু। <span class="bld">ইদ</span>ন্তি দাতব্বমানত্তং। <span class="bld">ত</span>ন্তি পটিচ্ছন্নমানত্তং। <span class="bld">ছারত্ত</span>ন্তি ছরত্তিযো সমাহটাতি ছারত্তং, সমাহারে দিগু। ‘‘ছরত্ত’’ন্তি ৰত্তব্বে সুখুচ্চারণত্থং ছকারস্স দীঘং কত্বা এৰং ৰুত্তং, অচ্চন্তসংযোগে চেতং উপযোগৰচনং।</p>
<p class="bodytext">অপ্পটিচ্ছন্নাপত্তিং দাতুং ৰট্টতীতি সম্বন্ধো। ইমিনা হেট্ঠা ৰুত্তং পটিচ্ছন্নমানত্তং ইমস্মিং পটিচ্ছন্নমানত্তে সমোধানেত্বাপি দাতুং ৰট্টতীতি দস্সেতি। এৰং সন্তেপি মূলমানত্তং পটিচ্চ পটিচ্ছন্নমানত্তন্তি ৰুচ্চতি। কথং দাতুং ৰট্টতীতি যোজনা।</p>
<p class="bodytext"><span class="bld">অস্সা</span>তি মানত্তং যাচন্তস্স। <span class="bld">তদনুরূপ</span>ন্তি তস্স যাচনস্স অনুরূপং। <span class="bld">সচে পটিচ্ছন্না দ্বে</span>তি এত্থ <span class="bld">দ্বে</span>তি নিদস্সনমত্তং ততো অতিরেকম্পি গহেতব্বত্তা। <span class="bld">সব্বত্থা</span>তি সব্বেসু একবহূসু। <span class="bld">তদনুরূপমে ৰা</span>তি <a name="M0.0431"></a> তস্স মানত্তদানস্স অনুরূপমেৰ। <span class="bld">ইধ পনা</span>তি পটিচ্ছন্নমানত্তে পন। <span class="bld">ইতী</span>তিআদি নিগমনং। যং মানত্তং দিয্যতীতি যোজনা। <span class="bld">এত্থা</span>তি পটিচ্ছন্নমানত্তে।</p>
<p class="bodytext"><span class="bld">অৰসেসা</span>তি অপ্পটিচ্ছন্নপরিৰাসপটিচ্ছন্নপরিৰাসেহি অৰসেসা। <span class="bld">তত্থা</span>তি অৰসেসেসু দ্বীসু পরিৰাসেসু। অধম্মিকমানত্তচারাৰসানে অনুঞ্ঞাতপরিৰাসোতি সম্বন্ধো। কিস্মিং ৰত্থুস্মিং অনুঞ্ঞাতোতি আহ ‘‘ইমস্মিং ৰত্থুস্মি’’ন্তি। <span class="bld">এসা</span>তি সুদ্ধন্তো, দাতব্বোতি সম্বন্ধো। <span class="bld">এত</span>ন্তি জাননাজাননং।</p>
<p class="bodytext"><span class="bld">তত্থা</span>তি <a name="V2.0084"></a> দ্বীসু সুদ্ধন্তেসু, চূল়সুদ্ধন্তোতি ৰুচ্চতীতি সম্বন্ধো। <span class="bld">যো</span>তি ভিক্খু, ৰদতীতি সম্বন্ধো। <span class="bld">আরোচিতদিৰসতো</span>তি আপত্তিআরোচিতদিৰসতো।</p>
<p class="bodytext"><span class="bld">ত</span>ন্তি চূল়সুদ্ধন্তং, পরিৰসন্তেন পরিৰসিতব্বন্তি সম্বন্ধো। <span class="bld">অগ্গহেসী</span>তি পরিৰাসং অগ্গহেসি। <span class="bld">অঞ্ঞ</span>ন্তি গহিতমাসতো অঞ্ঞং। ‘‘পরিৰাসদানকিচ্চং নত্থী’’তি ইমিনা পরিৰাসগহণকিচ্চম্পি নত্থীতি দস্সেতি গণ্হন্তস্সেৰ দাতব্বত্তা, দেন্তস্সেৰ গহেতব্বত্তা ৰা। <span class="bld">উদ্ধম্পি আরোহতী</span>তি পরিৰাসগহণকালতো অঞ্ঞম্পি কালং পরিৰসিতব্বত্তা উদ্ধম্পি আরোহতি। <span class="bld">হেট্ঠাপি ওরোহতী</span>তি পরিৰাসগহণকালতো ঊনম্পি কালং পরিৰসিতব্বত্তা হেট্ঠাপি ওরোহতি। <span class="bld">ইদ</span>ন্তি আরোহনোরোহনং। <span class="bld">তস্সা</span>তি সুদ্ধন্তপরিৰাসস্স। একমেৰ পটিচ্চ দ্বে, তিস্সো, সম্বহুলা ৰা ভৰন্তীতি আহ ‘‘একং ৰিনা সম্বহুলানং অভাৰতো’’তি।</p>
<p class="bodytext">এৰং চূল়সুদ্ধন্তং দস্সেত্বা মহাসুদ্ধন্তং দস্সেন্তো আহ ‘‘যো পনা’’তিআদি। <span class="bld">ত</span>ন্তি মহাসুদ্ধন্তং। <span class="bld">যাৰ</span> যত্তকো উপসম্পদদিৰসো হোতি, <span class="bld">তাৰ</span> তত্তকং কালন্তি যোজনা। <span class="bld">উদ্ধং নারোহতী</span>তি উদ্ধং আরোহনকালস্স অভাৰতো উদ্ধং ন আরোহতি। <span class="bld">এত্থা</span>তি সুদ্ধন্তপরিৰাসে। <span class="bld">অযং সুদ্ধন্তপরিৰাসো নামা</span>তি নিগমনং।</p>
<p class="bodytext"><span class="bld">তত্থা</span>তি <a name="V2.0085"></a> তিৰিধেসু সমোধানপরিৰাসেসু। ‘‘ওধুনিত্বা সমোদহিত্বা দাতব্বপরিৰাসো’’তি ইমিনা ওধুনিত্বা সমোধানেত্বা দাতব্বো <a name="M0.0432"></a> পরিৰাসো <span class="bld">ওধানসমোধানো</span>তি ৰচনত্থং দস্সেতি, ‘‘পরিৰাসো’’তি ইমিনা তদ্ধিতণপচ্চযস্স সরূপং দস্সেতি। এত্থ চ অৰধুনিযতে, অৰধুনিতব্বন্তি ৰা <span class="bld">ওধানং,</span> সং একতো ওদহীযতে সম্পিণ্ডীযতে, উদহিযতি সম্পিণ্ডিযতীতি ৰা <span class="bld">সমোধান</span>ন্তি অৰযৰৰচনত্থো কাতব্বো। ‘‘মক্খেত্বা’’তি ইমিনা ধুধাতুযা পপ্পোটনধংসনধোৰনানি দস্সেতি। <span class="bld">সো</span>তি ওধানসমোধানো, আগতোতি সম্বন্ধো।</p>
<p class="bodytext"><span class="bld">এত্থা</span>তি ওধানসমোধানে। <span class="bld">যো</span>তি ভিক্খু, পটিচ্ছাদেতীতি সম্বন্ধো। পরিৰসন্তো ৰা মানত্তারহো ৰা মানত্তং চরন্তো ৰা অব্ভানারহো ৰা যো ভিক্খূতি যোজনা। ‘‘পুরিমায আপত্তিযা’’তি পদং ‘‘সমা ৰা’’তি পদে সহাদিযোগো। ‘‘ঊনতরা’’তিপদে ৰিভত্তিঅপাদানং, অনুমেয্যৰিসযঅপাদানং ৰা। ‘‘অদিৰসে কত্বা’’তি ইমিনা <span class="bld">ওধুনিত্বা</span>তি এত্থ ধুধাতুযা যথাৰুত্তত্থেযেৰ দস্সেতি। <span class="bld">ঊনকপক্খপটিচ্ছন্না</span>তি পক্খতো ঊনকেন পটিচ্ছন্না। <span class="bld">এতেনুপাযেনা</span>তি পক্খে ৰুত্তেন এতেন উপাযেন।</p>
<p class="bodytext"><span class="bld">তত্থা</span>তি মূলাপত্তিতো অতিরেকপটিচ্ছন্নে। <span class="bld">আৰি কারাপেত্বা</span>তি মূলাপত্তিতো অন্তরাপত্তিযা পটিচ্ছন্নভাৰং আৰি কারাপেত্বা। <span class="bld">এত্থা</span>তি আপত্তিপটিচ্ছন্নে। <span class="bld">পমাণ</span>ন্তি কারণং। <span class="bld">যা</span>তি আপত্তি। <span class="bld">তত্থা</span>তি মূলভাৰেন কত্তব্বাযং মূলিআপত্তিযং। <span class="bld">ইতর</span>ন্তি মূলিভাৰেন কত্তব্বং মূলাপত্তিং। <span class="bld">সমোধাযা</span>তি সমোদহিত্বা। পক্খিপিত্বাতি অত্থো।</p>
<p class="bodytext">একা ৰা যা আপত্তি সব্বচিরপটিচ্ছন্না হোতীতি যোজনা। <span class="bld">সব্বচিরপটিচ্ছন্নাযো</span>তি সব্বাসং আপত্তীনং চিরেন পটিচ্ছন্নাযো। <span class="bld">তাস</span>ন্তি আপত্তীনং। <span class="bld">অগ্ঘেনা</span>তি পরিচ্ছেদেন। অগ্ঘসদ্দো হেত্থ পরিচ্ছেদত্থৰাচকো। অভিধানে (অভিধানপ্পদীপিকাযং ১০৪৮ গাথাযং) ৰুত্তং ‘‘অগ্ঘো মুল্যে চ পূজনে’’তি। এত্থ ‘‘মুল্যে চা’’তি পদস্স মূলপরিচ্ছেদেতি অত্থো দট্ঠব্বো। তমেৰত্থং দস্সেন্তো আহ ‘‘তাসং রত্তিপরিচ্ছেদৰসেনা’’তি। ইমেহি <a name="M0.0433"></a> পদেহি অগ্ঘেন রত্তিপরিচ্ছেদেন সমোধানেত্বা দাতব্বো পরিৰাসো <span class="bld">অগ্ঘসমোধানো</span>তি ৰচনত্থং দস্সেতি। এত্থ চ ‘‘সব্বচিরপটিচ্ছন্নাযো’’তি ৰুত্তত্তা কিঞ্চাপি কোটিঅত্থৰাচকো ততিযক্খরেন পাঠো যুত্তো ৰিয দিস্সতি। তথাপি সো পাঠো ন গহেতব্বো। কস্মা? বহূসু পাল়িপোত্থকেসু, অট্ঠকথাপোত্থকেসু চ অলিখিতত্তা। বহূসু হি পোরাণপোত্থকেসু চতুত্থক্খরেন পাঠোযেৰ লিখিতো, তস্মা সো পাঠোযেৰ গহেতব্বো, ন অঞ্ঞোতি দট্ঠব্বং। <span class="bld">সো</span>তি অগ্ঘসমোধানো। আগতোযেৰাতি সম্বন্ধো।</p>
<p class="bodytext"><span class="bld">যস্স পনা</span>তি ভিক্খুস্স, পটিচ্ছন্নাতি সম্বন্ধো। <span class="bld">সব্ব</span>ন্তি সকলং। আপত্তিসহস্সগাথায –</p>
<p class="bodytext">দসসতং আপত্তিযো রত্তিসতং ছাদযিত্বানাতি যোজনা। ইমিনা নযেনপি <span class="bld">অগ্ঘসমোধানো</span>তি এত্থ অগ্ঘসদ্দস্স চতুত্থক্খরেন পাঠস্স যুত্তভাৰো ৰেদিতব্বো। অগ্ঘেন দসরত্তিপরিচ্ছেদেন সমোধায দাতব্বো <span class="bld">অগ্ঘসমোধানো</span>।</p>
<p class="bodytext"><span class="bld">যো</span> পরিৰাসো নানাৰত্থুকাযো আপত্তিযো একতো কত্বা দিয্যতি, অযং পরিৰাসো মিস্সকসমোধানো নামাতি যোজনা। এত্থ ৰত্থুৰসেন মিস্সকা আপত্তিযো সমোধানেত্বা দাতব্বো পরিৰাসো <span class="bld">মিস্সকসমোধানো</span>তি ৰচনত্থো কাতব্বো। <span class="bld">তত্রা</span>তি মিস্সকসমোধানে। <span class="bld">তদনুরূপাযা</span>তি তস্স যাচনস্স অনুরূপায।</p>
<p class="bodytext"><span class="bld">এত্থ চা</span>তি মিস্সকসমোধানে চ, কাতুং ৰট্টতীতি সম্বন্ধো।</p>
<p class="bodytext">‘‘পক্খমানত্তঞ্চ <a name="V2.0086"></a> …পে॰… কথযিস্সামা’’তি যং ৰচনং ৰুত্তং, তস্স ৰচনস্স ওকাসোতি যোজনা। <span class="bld">তং পনা</span>তি পক্খমানত্তং পন। ‘‘অড্ঢমাসমেৰ দাতব্ব’’ন্তি ইমিনা পক্খমেৰ দাতব্বং মানত্তং <span class="bld">পক্খমানত্ত</span>ন্তি ৰচনত্থং দস্সেতি। <span class="bld">হী</span>তি সচ্চং। <span class="bld">তং পনা</span>তি পক্খমানত্তং পন, দাতব্বন্তি সম্বন্ধো। <span class="bld">অত্তনো সীম</span>ন্তি অত্তনো ৰিহারসীমং, মহাসীমন্তি অত্থো। <span class="bld">সোধেত্বা</span>তি সব্বাসং হত্থপাসনযনৰসেন, ছন্দারহানং ছন্দনযনৰসেন, সীমতো <a name="M0.0434"></a> বহিকরণৰসেন চ সোধেত্বা। <span class="bld">চতুৰগ্গগণ</span>ন্তি চতুৰগ্গসঙ্ঘং। <span class="bld">গণো</span>তি চেত্থ সঙ্ঘোযেৰাধিপ্পেতো।</p>
<p class="bodytext"><span class="bld">তত্রা</span>তি ‘‘যোজনা কাতব্বা’’তি ৰচনে। <span class="bld">মুখমত্তদস্সন</span>ন্তি উপাযমত্তদস্সনং, আদিমত্তদস্সনং ৰা। ‘‘আপন্নায ভিক্খুনিযা’’তি পদং ‘‘এৰমস্স ৰচনীযো’’তি পদে কত্তা, ‘‘যাচাপেত্বা’’তি পদে কারিতকম্মং। ‘‘ব্যত্তায ভিক্খুনিযা’’তি পদং ‘‘ঞাপেতব্বো’’তি পদে কারিতকত্তা, ‘‘সঙ্ঘো’’তি পদং তত্থেৰ কারিতকম্মং। ‘‘এতং কারণ’’ন্তি ধাতুকম্মং অজ্ঝাহরিতব্বং। তব্বপচ্চযেন কারিতকম্মমেৰ ৰুত্তং। ঞাপেতব্বাকারং দস্সেন্তো আহ ‘‘সুণাতু মে’’তিআদি।</p>
<p class="bodytext"><span class="bld">নিক্খিত্তৰত্ত</span>ন্তি করণত্থে চেতং উপযোগৰচনং। নিক্খিত্তৰত্তেনাতি হি অত্থো। <span class="bld">তত্থেৰা</span>তি মাল়কসীমাযমেৰ। <span class="bld">হী</span>তি সচ্চং, যস্মা ৰা। <span class="bld">অস্সা</span>তি মানত্তচারিকায ভিক্খুনিযা। <span class="bld">তত্রা</span>তি তস্মা কত্তব্বৰিনযকম্মভাৰতোতি অত্থো। <span class="bld">নো</span>তি অম্হাকং, সন্তিকন্তি সম্বন্ধো। চতূহি পকতত্তভিক্খুনীহি নিসীদিতব্বন্তি সম্বন্ধো। <span class="bld">গামূপচারতো দ্বে লেড্ডুপাতে অতিক্কমিত্বা</span>তি ইদং ভিক্খুনীৰিহারূপচারাতিক্কমং সন্ধায ৰুত্তং। <span class="bld">ৰিহারূপচারতোপী</span>তি ভিক্খুৰিহারূপচারতোপি। <span class="bld">তত্থা</span>তি ভিক্খুনীনং নিসিন্নট্ঠানং। কুরুন্দিমহাপচ্চরীসু পন ৰুত্তন্তি সম্বন্ধো। <span class="bld">ৰিহারস্স চা</span>তি ভিক্খুৰিহারস্স চ। গামস্স উপচারং মুঞ্চিতুং ৰট্টতীতি ন ৰুত্তন্তি যোজনা। তস্মা গামূপচারেপি নিসীদিতুং ৰট্টতীতি অধিপ্পাযো।</p>
<p class="bodytext">তায ভিক্খুনিযা আরোচেতব্বন্তি সম্বন্ধো।</p>
<p class="bodytext"><span class="bld">তত্থেৰা</span>তি ভিক্খুনীনং নিসীদনট্ঠানেযেৰ। <span class="bld">ঠান</span>ন্তি ভিক্খূনং ঠানং। <span class="bld">এতী</span>তি আগচ্ছতি। <span class="bld">পগেৰা</span>তি পাতোযেৰ। <span class="bld">তাযা</span>তি মানত্তচারিনিযা।</p>
<p class="bodytext">অনিক্খিত্তৰত্তায পন ভিক্খুনিযাতি সম্বন্ধো। <span class="bld">অজাননপচ্চযা</span>তি অজাননকারণা। <span class="bld">ত</span>ন্তি ৰচনং। <span class="bld">পারিৰাসিকৰত্তাদীন</span>ন্তি আদিসদ্দেন আগন্তুকৰত্তপূরণনিস্সযপটিপ্পস্সদ্ধাদযো সঙ্গণ্হাতি <a name="V2.0087"></a>। <span class="bld">যুত্ততরং দিস্সতী</span>তি যুত্ততরং হুত্বা দিস্সতি। ইমিনা অনিক্খিত্তৰত্তভিক্খুনা ৰিয ভিক্খুনিযাপি অন্তোউপচারসীমগতানংযেৰ আরোচেতব্বং, ন গামে ঠিতানম্পি <a name="M0.0435"></a> গন্ত্বা আরোচেতব্বন্তি দীপেতি। <span class="bld">উপোসথে</span>তি উপোসথদিৰসে। এসেৰ নযো পৰারণাযপি। <span class="bld">দেৰসিক</span>ন্তি দিৰসে দিৰসে। <span class="bld">তস্মিং গামে</span>তি ভিক্খুনীনং ৰসনগামে। <span class="bld">অঞ্ঞত্রা</span>তি ভিক্খুনীনং ৰসনগামতো অঞ্ঞস্মিং গামে। <span class="bld">তত্রা</span>তি ভিক্খুনীনং ৰসনগামং। <span class="bld">দস্সেত্বা</span>তি ভিক্খুনীনং দস্সেত্বা। <span class="bld">তাযা</span>তি মানত্তচারিনিযা। <span class="bld">ৰিহার</span>ন্তি ভিক্খূনং ৰিহারং। <span class="bld">উপচারসীমাযা</span>তি উপচারসীমতো বহীতি সম্বন্ধো। <span class="bld">অয</span>ন্তি মানত্তচারিনী।</p>
<p class="bodytext">ৰীসতি গণো ইমস্সাতি <span class="bld">ৰীসতিগণো,</span> সঙ্ঘো, তস্মিং। মানত্তং চরমানা ভিক্খুনীতি যোজনা। <span class="bld">ইদং পক্খমানত্তং নামা</span>তি ইদং পুব্বৰচনস্স নিগমৰসেন পরৰচনস্স কথনত্থায ৰুত্তন্তি দট্ঠব্বং।</p>
<p class="bodytext"><span class="bld">তত্থা</span>তি তিৰিধেসু মানত্তেসু। যদেতং মানত্তং অনুঞ্ঞাতন্তি সম্বন্ধো। <span class="bld">পরতো</span>তি পরস্মিং। পরিৰাসং পরিৰসন্তস্স মূলাযপটিকস্সিতস্স উদাযিত্থেরস্স অনুঞ্ঞাতন্তি সম্বন্ধো। <span class="bld">আপজ্জিত্বা</span>তি আপজ্জনতো। <span class="bld">ইদ</span>ন্তি মানত্তং ৰুচ্চতীতি সম্বন্ধো। <span class="bld">হী</span>তি সচ্চং, যস্মা ৰা। <span class="bld">ওধানসমোধান</span>ন্তি এত্থ ৰচনত্থো হেট্ঠা ৰুত্তোযেৰ। <span class="bld">তম্পী</span>তি কুরুন্দিযং ৰুত্তৰচনম্পি।</p>
<p class="bodytext"><span class="bld">ত</span>ন্তি অগ্ঘসমোধানমিস্সকসমোধানং, দাতব্বন্তি সম্বন্ধো। <span class="bld">এত্তাৰতা</span>তি এতপরিমাণেন ৰচনক্কমেন, ‘‘অযঞ্হি ইধ অধিপ্পেতো পরিৰাসো নামা’’তি (চূল়ৰ॰ অট্ঠ॰ ১০২) ৰচনতো পট্ঠায যাৰ ‘‘যোজেত্বা দাতব্ব’’ন্তি ৰচনং, তাৰ ৰচনক্কমেনাতি অত্থো। ‘‘তেন হি ভিক্খৰে…পে॰… দস্সেস্সামা’’তি যং ৰচনং ৰুত্তন্তি যোজনা। ‘‘অত্থতো’’তি ইমিনা সদ্দোপি গহেতব্বো অৰিনাভাৰতো।</p>
<p class="subhead">পটিচ্ছন্নপরিৰাসকথা</p>
<p class="bodytext"><a name="para102"></a><span class="paranum">১০২</span>. যা পাল়ি ৰুত্তাতি সম্বন্ধো।</p>
<p class="bodytext"><a name="para108"></a><span class="paranum">১০৮</span>. <span class="bld">ততো</span>তি পাল়িতো। <span class="bld">তং আপত্তি</span>ন্তি তং অন্তরাপত্তিং। <span class="bld">অস্সা</span>তি ভিক্খুস্স। নিক্খিত্তৰত্তো ভিক্খূতি সম্বন্ধো, হুত্বাতি ৰা। <span class="bld">সো</span>তি <a name="M0.0436"></a> ভিক্খু, ঠিতো হুত্বাতি সম্বন্ধো। <span class="bld">তস্সা আপত্তিযা</span>তি তস্সা অন্তরাপত্তিযা। <span class="bld">পটিচ্ছন্না হোতী</span>তি অন্তরাপত্তিপি পটিচ্ছন্না হোতি <a name="V2.0088"></a>। <span class="bld">তস্মিম্পী</span>তি মূলায পটিকস্সনেপি। <span class="bld">মক্খিতা</span>তি পিসিতা, ধংসিতা ৰা। মক্খিযন্তি পিসিযন্তি, ধংসিযন্তীতি ৰা <span class="bld">মক্খিতা,</span> পরিৰুত্থদিৰসা। <span class="bld">ততো</span>তি পাল়িতো পরন্তি সম্বন্ধো। পরতোপি এসেৰ নযো। <span class="bld">এৰ</span>ন্তিআদি নিগমনং। পটিচ্ছন্নৰারে দস্সিতা হোন্তীতি সম্বন্ধো।</p>
<p class="subhead">সমোধানপরিৰাসকথা</p>
<p class="bodytext"><a name="para125"></a><span class="paranum">১২৫</span>. <span class="bld">ততো</span>তি পটিচ্ছন্নৰারতো, পরং দস্সিতন্তি সম্বন্ধো। <span class="bld">এত্থ চা</span>তি এতস্মিং ৰারে চ। <span class="bld">যস্মা</span>তি যস্মা কারণা, যেন কারণেন ৰা। <span class="bld">তেনেৰা</span>তি তেনেৰ কারণেন, তস্মা কারণা ৰা, ‘‘মূলায…পে॰… দেতূ’’তি ৰুত্তন্তি যোজনা। তস্মা সব্বে মক্খিতাৰ হোন্তীতি যোজনা। <span class="bld">ততো</span>তি ৰারতো পরং নিট্ঠাপিতন্তি সম্বন্ধো।</p>
<p class="subhead">অগ্ঘসমোধানপরিৰাসকথা</p>
<p class="bodytext"><a name="para134"></a><span class="paranum">১৩৪</span>. <span class="bld">ততো</span>তি ৰারতো পরং দস্সিতোতি সম্বন্ধো। <span class="bld">ততো</span>তি ৰারতো পরং পাল়ি ঠপিতাতি সম্বন্ধো। লজ্জিধম্মে ৰা উপ্পন্নেতি সম্বন্ধো। <span class="bld">য</span>ন্তি কম্মং। <span class="bld">ততো</span>তি ৰারতো পরং তথেৰ পাল়ি ঠপিতাতি সম্বন্ধো।</p>
<p class="bodytext"><a name="para138"></a><span class="paranum">১৩৮</span>. <span class="bld">ততো</span>তি ৰারতো পরং পুরিমনযেনেৰ পাল়ি ঠপিতাতি সম্বন্ধো।</p>
<p class="subhead">সুদ্ধন্তপরিৰাসাদিকথা</p>
<p class="bodytext"><a name="para156"></a><span class="paranum">১৫৬</span>. <span class="bld">ততো</span>তি ৰারতো পরং সুদ্ধন্তপরিৰাসো দস্সিতোতি সম্বন্ধো।</p>
<p class="bodytext"><a name="para160"></a><span class="paranum">১৬০</span>. <span class="bld">ততো</span>তি পাল়িতো পরং পাল়ি ঠপিতাতি সম্বন্ধো।</p>
<p class="bodytext"><a name="para165"></a><span class="paranum">১৬৫</span>. <span class="bld">তত্থা</span>তি পাল়িযং। <span class="bld">অন্তরা</span>…পে॰… <span class="bld">অপ্পটিচ্ছন্নাযোতি</span>আদীসু অত্থো দট্ঠব্বোতি সম্বন্ধো।</p>
<p class="bodytext"><a name="para166"></a><span class="paranum">১৬৬</span>. <span class="bld">পচ্ছিমস্মিং</span> <a name="M0.0437"></a> <span class="bld">আপত্তিক্খন্ধে</span>তি এত্থ আপত্তিক্খন্ধস্স ভেদভাৰতো কিং ‘‘পচ্ছিমস্মিং আপত্তিক্খন্ধে’’তি ৰুত্তন্তি আহ ‘‘একোৰ সো আপত্তিক্খন্ধো’’তি। অথ কস্মা ‘‘পচ্ছিমস্মিং <a name="V2.0089"></a> আপত্তিক্খন্ধে’’তি ৰুত্তন্তি আহ ‘‘পচ্ছা ছাদিতত্তা পনা’’তিআদি। এত্থ <span class="bld">পন</span>সদ্দো গরহত্থৰাচকো, তথাপীতি হি অত্থো। একোপি আপত্তিক্খন্ধো পচ্ছা ছাদিতত্তা পচ্ছিমস্মিং আপত্তিক্খন্ধেতি ৰুত্তন্তি অধিপ্পাযো।</p>
<p class="bodytext"><a name="para180"></a><span class="paranum">১৮০</span>. ‘‘ৰৰত্থিতা সম্ভিন্না’’তি এতং ৰচনন্তি যোজনা।</p>
<p class="subhead">৮. দ্বেভিক্খুৰারএকাদসকাদিকথা</p>
<p class="bodytext"><a name="para181"></a><span class="paranum">১৮১</span>. <span class="bld">ততো</span>তি পাল়িতো পরং ৰুত্তন্তি সম্বন্ধো। <span class="bld">তত্থা</span>তি পাল়িযং। <span class="bld">মিস্সক</span>ন্তি এত্থ কেহি মিস্সকন্তি আহ ‘‘থুল্লচ্চযাদীহি মিস্সক’’ন্তি।</p>
<p class="bodytext"><a name="para184"></a><span class="paranum">১৮৪</span>. <span class="bld">ততো</span>তি পাল়িতো পরং ৰুত্তন্তি সম্বন্ধো। <span class="bld">তত্থা</span>তি ‘‘ইধ পন ভিক্খৰে’’তিআদিপাঠে। <span class="bld">তঞ্চা</span>তি ‘‘ইধ পন ভিক্খৰে’’তিআদিৰচনঞ্চ ইতো পুব্বে অৰুত্তং সব্বং ৰচনঞ্চাতি যোজনা।</p>
<p class="centered">ইতি সমুচ্চযক্খন্ধকৰণ্ণনায যোজনা সমত্তা।</p>
<p class="title">৪. সমথক্খন্ধকং</p>
<p class="subhead">১. সম্মুখাৰিনযকথা</p>
<p class="bodytext"><a name="para186-7"></a><span class="paranum">১৮৬-৭</span>. সমথক্খন্ধকে এৰমত্থো ৰেদিতব্বোতি যোজনা। <span class="bld">ছ মাতিকাপদানী</span>তি ৰাক্যম্পি সমাসোপি যুত্তোযেৰ। <span class="bld">তত্থ</span> সমাসো পন অসমাহারদিগুযেৰ। ‘‘নিক্খিপিত্বা’’তি পদং ‘‘ৰুত্তো’’তি পদে পুব্বকালকিরিযাৰিসেসনং, তুল্যত্থো ৰা। <span class="bld">ৰিত্থারো</span>তি ৰিভঙ্গো। <span class="bld">তত্থা</span>তি ৰিভঙ্গে। <span class="bld">সঞ্ঞাপেতী</span>তি এত্থ সঞ্ঞং কত্বা জানাপেতীতি অত্থং পটিক্খিপন্তো আহ ‘‘পরিতোসেত্বা জানাপেতী’’তি। ইমিনা সংপুব্বো ঞাধাতু পরিতোসনত্থং অন্তোকত্বা অৰবোধনত্থো হোতীতি দস্সেতি। <span class="bld">কারণপতিরূপকানী</span>তি কারণস্স পটিভাগানি। <span class="bld">নিজ্ঝাপেতী</span>তি এত্থ ঝেধাতু ওলোকনত্থোতি <a name="V2.0090"></a> আহ ‘‘ওলোকেতী’’তি। <span class="bld">যথা</span>তি যেনাকারেন, করিযমানেতি <a name="M0.0438"></a> সম্বন্ধো। <span class="bld">সো</span>তি ধম্মৰাদী। পরতোপি এসেৰ নযো। ‘‘পুনপ্পুন’’ন্তি ইমিনা <span class="bld">অনুপেক্খতী</span>তি এত্থ অনুসদ্দো ন উপচ্ছিন্নত্থোতি দস্সেতি। <span class="bld">পেক্খতি অনুপেক্খতী</span>তি এত্থ ইক্খধাতু ‘‘দস্সেতি অনুদস্সেতী’’তি এত্থ দিসধাতুযা সদিসত্থোতি আহ ‘‘দস্সেতি…পে॰… পরিযাযৰচনানী’’তি। <span class="bld">তেসঞ্ঞেৰা</span>তি ‘‘পেক্খতি অনুপেক্খতী’’তি পদানঞ্ঞেৰ। <span class="bld">পরিযাযৰচনানী</span>তি ৰেৰচনসদ্দা অত্থে পরিব্যত্তিং অযন্তি গচ্ছন্তি ইমেহীতি <span class="bld">পরিযাযানি,</span> তানিযেৰ ৰচনানি পরিযাযৰচনানি। <span class="bld">সো</span>তি অধম্মৰাদী। <span class="bld">মোহেত্বা</span>তি ধম্মৰাদীপুগ্গলাদিং মোহাপেত্বা।</p>
<p class="bodytext"><a name="para188"></a><span class="paranum">১৮৮</span>. ধম্মৰাদী পুগ্গলো দস্সেতীতি সম্বন্ধো। <span class="bld">অমোহেত্বা</span>তি অধম্মৰাদীপুগ্গলাদিং অমোহাপেত্বা, অৰিপরীতং জানাপেত্বাতি অত্থো।</p>
<p class="subhead">২. সতিৰিনযকথা</p>
<p class="bodytext"><a name="para195"></a><span class="paranum">১৯৫</span>. পরম্মুখং ৰিনেতি ৰিনাসেতীতি <span class="bld">ৰিনযো,</span> পরম্মুখং ৰিনেতি ৰিনাসেতি অনেনাতি ৰা <span class="bld">ৰিনযো,</span> ৰিনযকম্মং। সঙ্ঘধম্মৰিনযপুগ্গলসম্মুখানং দাতব্বো ৰিনযো <span class="bld">সম্মুখাৰিনযো। পঞ্চিমানী</span>তি এত্থ পঞ্চন্নং সরূপং দস্সেন্তো আহ ‘‘সুদ্ধস্সা’’তিআদি। অনুৰদিতস্স দানন্তি সম্বন্ধো। <span class="bld">এতানী</span>তি পঞ্চ অঙ্গানি। ‘‘একেকঅঙ্গৰসেন ন লব্ভন্তী’’তি ইমিনা সমুদাযৰাক্যনিব্বত্তিভাৰতো পঞ্চঙ্গৰসেনেৰ লব্ভন্তীতি দস্সেতি। <span class="bld">দেসনামত্তমেৰেত</span>ন্তি ‘‘পঞ্চিমানী’’তি এতং ৰচনং দেসনামত্তমেৰ, ন অৰযৰৰাক্যনিব্বত্তিৰচনন্তি অধিপ্পাযো। <span class="bld">ধম্ম</span>ন্তি ভূতং। <span class="bld">এত্থা</span>তি ‘‘পঞ্চিমানি ভিক্খৰে’’তিআদিৰচনে। <span class="bld">তত্থ চা</span>তি ‘‘পঞ্চিমানি ভিক্খৰে’’তিআদিৰচনে চ। <span class="bld">অনুৰদন্তী</span>তি এত্থ অনুদ্ধংসনেন ৰদন্তীতি দস্সেন্তো আহ ‘‘চোদেন্তী’’তি। অযং পন সতিৰিনযো দাতব্বোতি সম্বন্ধো। <span class="bld">অনাগামিনোপী</span>তি পিসদ্দো সম্ভাৰনে, সকদাগামিআদিকে পন কা নাম কথাতি দস্সেতি। <span class="bld">সো চ খো</span>তি সতিৰিনযো চ। <span class="bld">চোদিযমানেযেৰা</span>তি চোদিযমানস্সেৰ, অযমেৰ ৰা পাঠো। <span class="bld">তস্মি</span>ন্তি সতিৰিনযস্মিং দিন্নেতি সম্বন্ধো। অচোদিতত্তা <a name="M0.0439"></a> কথা ন রূহতীতি আহ ‘‘চোদেন্তোপী’’তিআদি। <span class="bld">আপজ্জতী</span>তি চোদকো আপজ্জতি। চোদনাদিঅসারুপ্পে ৰিনেতি ৰিনাসেতীতি <span class="bld">ৰিনযো,</span> ৰিনেতি ৰিনাসেতি অনেনাতি ৰা <span class="bld">ৰিনযো,</span> ৰিনযকম্মং। সতিৰেপুল্লপত্তস্স দাতব্বো ৰিনযো <span class="bld">সতিৰিনযো</span>।</p>
<p class="subhead">৩. অমূল়্হৰিনযকথা</p>
<p class="bodytext"><a name="para196"></a><span class="paranum">১৯৬</span>. <span class="bld">ভাসিতপরিকন্ত</span>ন্তি <a name="V2.0091"></a> এত্থ ভাসিতপরিকন্তসদ্দানং করণাপেক্খত্তা ৰিসুং করণং দস্সেন্তো আহ ‘‘ৰাচায ভাসিতং, কাযেন পরিকন্ত’’ন্তি। ‘‘পরিক্কমেত্বা কত’’ন্তি ইমিনা পরিকমতীতি <span class="bld">পরিকন্তং,</span> পরিকন্তং হুত্বা কতং <span class="bld">পরিকন্ত</span>ন্তি ৰচনত্থং দস্সেতি। <span class="bld">পরিক্কমেত্বা</span>তি অতিক্কমিত্বা। <span class="bld">সরতাযস্মা</span>তি এত্থ উকারলোপসন্ধিং দস্সেন্তো আহ ‘‘সরতু আযস্মা’’তি। ‘‘এৰরূপিযা আপত্তিযা’’তি ইমিনা <span class="bld">আপজ্জিতা</span>তি এত্থ তুপচ্চযযোগভাৰতো কম্মত্থছট্ঠিযাপি সম্ভৰভাৰং দস্সেতি। তুপচ্চযযোগে কম্মত্থছট্ঠী অনিচ্চং হোতি, তস্মা পাল়িযং ‘‘এৰরূপিযা আপত্তিযা’’তি কম্মত্থছট্ঠীভাৰেন অৰত্বা ‘‘এৰরূপিং আপত্তি’’ন্তি কম্মত্থদুতিযাভাৰেন ৰুত্তন্তি দট্ঠব্বং। <span class="bld">তস্সা</span>তি ‘‘আপজ্জিত্বা’’তি পাঠস্স। ‘‘পঠমং পচ্ছা’’তি পদেহি অধিপ্পাযত্থং দস্সেতি। চোদকস্স কথং ৰিনেতি ৰিনাসেতীতি <span class="bld">ৰিনযো,</span> চোদকস্স কথং ৰিনেতি ৰিনাসেতি অনেনাতি ৰা <span class="bld">ৰিনযো</span>। পঠমং মূল়্হভাৰং উপগন্ত্বা পচ্ছা অমূল়্হস্স দাতব্বো ৰিনযো <span class="bld">অমূল়্হৰিনযো</span>।</p>
<p class="subhead">৪. পটিঞ্ঞাতকরণকথা</p>
<p class="bodytext"><a name="para200"></a><span class="paranum">২০০</span>. পটিজানিযতে, পটিজাননং ৰা <span class="bld">পটিঞ্ঞা,</span> তায কারেতব্বং।</p>
<p class="subhead">৫. যেভুয্যসিকাকথা</p>
<p class="bodytext"><a name="para202"></a><span class="paranum">২০২</span>. <span class="bld">যেভুয্যসিকা</span>তি এত্থ যেভুয্যেন পৰত্তা যেভুয্যসিকা, ধম্মৰাদীনং যেভুয্যতাসম্পাদিকা কিরিযাতি দস্সেন্তো আহ ‘‘যস্সা কিরিযাযা’’তিআদি। তত্থ <span class="bld">যস্সা কিরিযাযা</span>তি যস্সা যেভুয্যতাসম্পাদিকায কিরিযায। <span class="bld">এসা</span>তি যেভুয্যতাসম্পাদিকা কিরিযা।</p>
<p class="bodytext"><a name="para204"></a><span class="paranum">২০৪</span>. <span class="bld">ওরমত্তক</span>ন্তি <a name="M0.0440"></a> এত্থ ওরসদ্দো চ মত্তসদ্দো চ সমূহং কত্বা পরিত্তৰাচকো অপ্পমত্তৰাচকোতি আহ ‘‘পরিত্তং অপ্পমত্তক’’ন্তি। ‘‘ভণ্ডনমত্তমেৰা’’তি ইমিনা ন মহন্তং ৰিৰাদাধিকরণং হোতীতি দস্সেতি <a name="V2.0092"></a>। <span class="bld">ন চ গতিগত</span>ন্তি এত্থ চিরকালভাৰং ন চ গতন্তি দস্সেন্তো আহ ‘‘দ্বে তযো…পে॰… অৰিনিচ্ছিত’’ন্তি। <span class="bld">তত্থ তত্থেৰা</span>তি তস্মিং তস্মিং ৰিৰাদাধিকরণজাতআৰাসে এৰ, ন চ সরিতসারিতপদানং সুদ্ধকারিতকিরিযভাৰং দস্সেন্তো আহ ‘‘সযং সরিতং ৰা অঞ্ঞেহি সারিতং ৰা ন হোতী’’তি। <span class="bld">তেহি ভিক্খূহী</span>তি ৰিৰাদকারকেহি ভিক্খূহি। ‘‘সলাকং গাহেন্তো’’তি ইমিনা ‘‘জানাতী’’তি পদস্স কত্তারং দস্সেতি। <span class="bld">ইমিনা নীহারেনা</span>তি ইমিনা কারণেন। <span class="bld">অপি নামা</span>তি ইমিনা <span class="bld">অপ্পেৰনাম</span>সদ্দো অপিনামপরিযাযোতি দস্সেতি। <span class="bld">অস্সূ</span>তি ভৰেয্যুং। ইমিনা ‘‘পাল়িযং অধম্মৰাদী বহুতরা ভৰেয্যুং, অপ্পেৰ নাম সাধূ’’তি যোজনানযং দস্সেতি। ‘‘অযমস্স অজ্ঝাসযো হোতী’’তি ইমিনা পাঠসেসং দস্সেতি। <span class="bld">অস্সা</span>তি সলাকগাহস্স। <span class="bld">দ্বীসুপী</span>তি ‘‘জানাতি সঙ্ঘো ভিজ্জিস্সতী’’তি চ ‘‘অপ্পেৰ নাম সঙ্ঘো ভিজ্জেয্যা’’তি চ দ্বীসুপি পদেসু।</p>
<p class="bodytext"><span class="bld">‘‘অধম্মেন গণ্হন্তী’’</span>তি এত্থ ‘‘গণ্হন্তী’’তি কিরিযাপদস্স অধম্মৰাদিনো এৰ কত্তা নামাতি আহ ‘‘অধম্মৰাদিনো’’তি। ‘‘দ্বে ধম্মৰাদিনো’’তি ইমিনা ‘‘ৰগ্গা গণ্হন্তী’’তি এত্থ ‘‘গণ্হন্তী’’তি কিরিযাপদস্স ধম্মৰাদিনো এৰ কত্তা নামাতি দস্সেতি। <span class="bld">ন চ যথাদিট্ঠিযা গণ্হন্তী</span>তি এত্থ ধম্মৰাদিনো হুত্বা ধম্মৰাদিসলাকং অগ্গহেত্বা অধম্মৰাদিসলাকস্স গহণং ন চ যথাদিট্ঠিযা গণ্হন্তি নামাতি দস্সেন্তো আহ ‘‘ধম্মৰাদিনো হুত্বা’’তিআদি। <span class="bld">পটিৰত্তেত্বা</span>তি ইমমেৰত্থং পটিসেধেত্বা। ‘‘পরিৰত্তেত্বা’’তিপি পাঠো, হেট্ঠুপরিযাযং কত্বাতি অত্থো। <span class="bld">তে</span>তি ধম্মৰাদিনো। <span class="bld">এত্থা</span>তি সমথক্খন্ধকে।</p>
<p class="subhead">৬. তস্সপাপিযসিকাকথা</p>
<p class="bodytext"><a name="para207"></a><span class="paranum">২০৭</span>. <span class="bld">অসুচী</span>তি এত্থ নত্থি সুচীনি কাযৰচীকম্মানি এতস্সাতি অসুচীতি ৰচনত্থং দস্সেন্তো আহ ‘‘অসুচীহি কাযৰচীকম্মেহি সমন্নাগতো’’তি <a name="M0.0441"></a>। এসেৰ নযো <span class="bld">অলজ্জী</span>তি এত্থাপি। <span class="bld">সানুৰাদো</span>তি এত্থ অনুৰাদউপৰাদসদ্দানং পরিযাযত্তা ৰুত্তং ‘‘সউপৰাদো’’তি। <span class="bld">ইতি পঞ্চা</span>তি ইমানি পঞ্চ অঙ্গানি। <span class="bld">এত্থা</span>তি তস্সপাপিযসিককম্মে। <span class="bld">ইদ</span>ন্তি কম্মং ৰুচ্চতীতি সম্বন্ধো। <span class="bld">হী</span>তি ৰিত্থারো। যো পুগ্গলো পাপিযোতি যোজনা। <span class="bld">পাপুস্সন্নতাযা</span>তি লামকুস্সন্নতায। ইমিনা অযঞ্চ পাপো অযঞ্চ পাপো, অযমিমেসং ৰিসেসেন পাপোতি <span class="bld">পাপিযো</span>তি চ পাপানং অতিসযেন পাপোতি <span class="bld">পাপিযো</span>তি চ ৰচনত্থো দস্সিতো। <span class="bld">তস্সা</span>তি পুগ্গলস্স। ইমিনা তস্স পাপিযস্স কত্তব্বং <span class="bld">তস্সপাপিযসিকং,</span> তমেৰ কম্মং <span class="bld">তস্সপাপিযসিককম্ম</span>ন্তি ৰচনত্থং দস্সেতি। কেসুচি পোত্থকেসু যকারে দ্বেভাৰো অত্থি, সো অযুত্তোযেৰ। ‘‘যেভুয্যসিকা’’তি এত্থ যকারে দ্বেভাৰস্স দস্সনতো এত্থাপি দ্বেভাৰো যুত্তো ভৰেয্যাতি লিখন্তীতি দট্ঠব্বং।</p>
<p class="subhead">৭. তিণৰত্থারকাদিকথা</p>
<p class="bodytext"><a name="para212"></a><span class="paranum">২১২</span>. <span class="bld">কক্খল়তায ৰাল়তাযা</span>তি এত্থ কক্খল়স্স ভাৰো কক্খল়তা, ৰাল়স্স ভাৰো ৰাল়তাতি <a name="V2.0093"></a> ৰচনত্থং দস্সেন্তো আহ ‘‘কক্খল়ভাৰায চেৰ ৰাল়ভাৰায চা’’তি। ইমিনা তাপচ্চযস্স সমূহত্থঞ্চ স্বত্থঞ্চ পটিক্খিপতি। ‘‘কক্খল়তায ৰাল়তাযা’’তি ব্যঞ্জনতোযেৰ নানং, ন অত্থতো। <span class="bld">ভেদাযা</span>তি এত্থ অঞ্ঞস্স ভেদং পটিক্খিপন্তো আহ ‘‘সঙ্ঘভেদাযা’’তি। <span class="bld">গিলানেপী</span>তি পিসদ্দো অঞ্ঞে পন কা কথাতি দস্সেতি। <span class="bld">তত্থেৰা</span>তি অধিকরণৰূপসমট্ঠানেযেৰ। ‘‘একতো’’তি ইমিনা <span class="bld">একজ্ঝ</span>ন্তি পদস্স ‘‘একতো’’তি পদেন সমানতং দস্সেতি, একসদ্দতো জ্ঝপচ্চযো চ তোপচ্চযো চ ৰিসেসো, ‘‘তিণৰত্থারকসদিসত্তা’’তি ইমিনা সদিসূপচারং দস্সেতি। তিণেহি অৰত্থরিতব্বন্তি <span class="bld">তিণৰত্থারং,</span> গূথমুত্তং, তিণৰত্থারমিৰ <span class="bld">তিণৰত্থারকং</span>। এত্থ অধিকরণমেৰ মুখ্যতো লব্ভতি, সমথো পন ফলূপচারতো, সদিসত্থে কপচ্চযো। তমেৰত্থং পাকটং করোন্তো আহ <span class="bld">‘‘যথা হী’’</span>তিআদি। ঘট্টিযমানং গূথং ৰা মুত্তং ৰাতি যোজনা। ‘‘ঘট্টিযমান’’ন্তি পদং হেতুঅন্তোগধৰিসেসনং, ‘‘বাধতী’’তি ইমিনা <a name="M0.0442"></a> সম্বন্ধিতব্বং। সুপ্পটিচ্ছাদিতস্স পন অস্স গূথমুত্তস্সাতি যোজনা। ‘‘সুপ্পটিচ্ছাদিতস্সা’’তি পদম্পি হেতুঅন্তোগধৰিসেসনমেৰ, ‘‘ন বাধতী’’তি ইমিনা সম্বন্ধিতব্বং। যং অধিকরণং সংৰত্ততীতি সম্বন্ধো। <span class="bld">মূলানুমূল</span>ন্তি মূলঞ্চ অনুমূলঞ্চ মূলানুমূলং। <span class="bld">ত</span>ন্তি অধিকরণং। <span class="bld">ইমিনা কম্মেনা</span>তি তিণৰত্থারককম্মেন। গূথং তিণেহি পটিচ্ছন্নং সুৰূপসন্তং হোতি ৰিয তিণৰত্থারকেন পটিচ্ছন্নং সুৰূপসন্তং হোতীতি যোজনা। <span class="bld">ইতী</span>তি তস্মা।</p>
<p class="bodytext"><a name="para213"></a><span class="paranum">২১৩</span>. <span class="bld">থুল্লৰজ্জ</span>ন্তি এত্থ থুল্লচ্চযস্সাপি থুল্লৰজ্জত্তা ইধ পারাজিকসঙ্ঘাদিসেসমেৰাধিপ্পেতন্তি আহ ‘‘পারাজিকঞ্চেৰ সঙ্ঘাদিসেসঞ্চা’’তি। <span class="bld">গিহিপটিসংযুত্ত</span>ন্তি এত্থ গিহীনং পটিসংযুত্তং গিহিপটিসংযুত্তন্তি ৰচনত্থং দস্সেন্তো আহ ‘‘গিহীন’’ন্তিআদি। ‘‘হীনেনা’’তি পদং ‘‘খুংসনৰম্ভন’’ ইতি পদেনেৰ সম্বন্ধিতব্বং। <span class="bld">ধম্মিকপটিস্সৰেসূ</span>তি নিমিত্তত্থে ভুম্মৰচনং।</p>
<p class="bodytext"><a name="para214"></a><span class="paranum">২১৪</span>. কম্মৰাচাপরিযোসানে ৰুট্ঠিতা হোন্তীতি সম্বন্ধো। <span class="bld">তত্থা</span>তি অধিকরণৰূপসমট্ঠানে। <span class="bld">অঞ্ঞাৰিহিতাপী</span>তি অধিকরণৰিনিচ্ছযতো অঞ্ঞস্মিং ঠানে চিত্তং আৰিহিতাপি ঠপিতাপি। <span class="bld">উপসম্পদমণ্ডলতো</span>তি উপসম্পদসীমবিম্বতো, <span class="bld">যে পনা</span>তি ভিক্খূ পন, দিট্ঠাৰিকম্মং করোন্তীতি ৰা অনাগতাতি ৰা নিসিন্নাতি ৰা সম্বন্ধো। <span class="bld">তেহি ৰা</span>তি অধিকরণং ৰিনিচ্ছিনন্তেহি ভিক্খূহি ৰা। <span class="bld">তত্থা</span>তি অধিকরণৰিনিচ্ছিতট্ঠানং। <span class="bld">ছন্দং দত্বা</span>তি ছন্দং সঙ্ঘস্স দত্বা। <span class="bld">পরিৰেণাদীসূ</span>তিআদিসদ্দেন আৰাসাদযো সঙ্গণ্হাতি। <span class="bld">তে</span>তি ভিক্খূ।</p>
<p class="subhead">৮. অধিকরণকথা</p>
<p class="bodytext"><a name="para215"></a><span class="paranum">২১৫</span>. <span class="bld">ৰিপচ্চতাযা</span>তি <a name="V2.0094"></a> এত্থ ৰিকারভাৰেন পততি পৰত্ততীতি <span class="bld">ৰিপচ্চং,</span> চিত্তদুক্খং, তদেৰ <span class="bld">ৰিপচ্চতা,</span> তদত্থাযাতি দস্সেন্তো আহ ‘‘চিত্তদুক্খত্থ’’ন্তি। ‘‘ফরুসৰচন’’ন্তি ইমিনা <span class="bld">ৰোহার</span> সদ্দো ৰচনপরিযাযোতি দস্সেতি। <span class="bld">যো তত্থা</span>তি এত্থ তসদ্দস্স ৰিসযং দস্সেন্তো আহ ‘‘তেসু অনুৰদন্তেসূ’’তি। যো উপৰাদোতি যোজনা। ‘‘অনুৰদনা’’তি <a name="M0.0443"></a> এতং পদন্তি যোজনা। <span class="bld">আকারদস্সন</span>ন্তি অনুৰদনস্স আকারদস্সনং, দস্সনহেতু ৰা। ‘‘পুনপ্পুন’’ন্তি ইমিনা <span class="bld">অনুসম্পৰঙ্কতা</span>তি এত্থ অনুসদ্দস্স ন উপচ্ছিন্নত্থং দস্সেতি। <span class="bld">তত্থেৰা</span>তি অনুৰদনে এৰ। <span class="bld">সম্পৰঙ্কতা</span>তি সম্মা পকারেন নিন্নপোনপব্ভারতা। <span class="bld">অব্ভুস্সহনতা</span>তি এত্থ অতিরেকং উস্সাহনতাতি দস্সেন্তো আহ ‘‘কস্মা’’তিআদি। <span class="bld">অনুবলপ্পদান</span>ন্তি এত্থ পুনপ্পুনং বলস্স পদানন্তি দস্সেন্তো আহ ‘‘পুরিমৰচনস্সা’’তিআদি।</p>
<p class="bodytext"><span class="bld">কিচ্চযতা</span>তি এত্থ ‘‘মা পণ্ডিচ্চয’’ন্তিআদীসু (জা॰ ২.২২.১) ৰিয ব্যঞ্জনৰড্ঢনৰসেন যকারাগমোতি আহ ‘‘কিচ্চমেৰ কিচ্চয’’ন্তি। ‘‘উভযংপেতং সঙ্ঘস্সেৰ অধিৰচন’’ন্তি ইমিনা কিচ্চকরণীযসদ্দো কত্তুৰাচকোতি দস্সেতি, সঙ্ঘো হি করোতীতি ৰচনত্থেন <span class="bld">কিচ্চো</span>তি চ <span class="bld">করণীযো</span>তি চ ৰুচ্চতি। তস্স ভাৰো, <span class="bld">কিচ্চযতা করণীযতা</span>তি ৰুত্তে সঙ্ঘকম্মংযেৰ লব্ভতি। তেন ৰুত্তং ‘‘উভযংপেতং সঙ্ঘকম্মস্সেৰ অধিৰচন’’ন্তি। যদি কম্মৰাচকো ভৰেয্য, ‘‘কত্তব্বন্তি কিচ্চং, করণীয’’ন্তি ৰুত্তেযেৰ সঙ্ঘকম্মস্স লভনতো তাপচ্চযো স্বত্থো ভৰেয্য। এৰঞ্হি সতি কিচ্চযস্স ভাৰো <span class="bld">কিচ্চযতা</span> করণীযস্স ভাৰো <span class="bld">করণীযতা</span>তি ৰচনত্থো ন কত্তব্বো ভৰেয্য, কতো চ, তস্মা ন কম্মৰাচকোতি দট্ঠব্বং। <span class="bld">তস্সেৰা</span>তি সঙ্ঘকম্মস্সেৰ। <span class="bld">তত্থা</span>তি অপলোকনাদীসু চতূসু কম্মেসু। <span class="bld">সীমট্ঠকসঙ্ঘ</span>ন্তি ‘‘উপচারসীমাদীসু ঠিতং সঙ্ঘং। <span class="bld">সোধেত্বা</span>তি এত্থ সোধনং নাম সীমট্ঠকসঙ্ঘস্স হত্থপাসনযনং, ছন্দারহানং ছন্দস্স আহরণং, সীমতো বহিকরণং। তমেৰত্থং একদেসতো দস্সেতুং ৰুত্তং ‘‘ছন্দারহানং ছন্দং আহরিত্বা’’তি। অপলোকেতি আপুচ্ছতি অনেনাতি <span class="bld">অপলোকনং,</span> তংযেৰ কম্মং <span class="bld">অপলোকনকম্মং। ৰুত্তনযেনেৰা</span>তি ‘‘সীমট্ঠকসঙ্ঘং সোধেত্বা’’তিআদিনা ৰুত্তনযেনেৰ। ‘‘সুণাতু মে’’তিআদিনা সঙ্ঘগণপুগ্গলে ঞাপেতি এতাযাতি <span class="bld">ঞত্তি,</span> সাযেৰ কম্মং <span class="bld">ঞত্তিকম্মং,</span> ঞত্তিযেৰ দুতিযং <span class="bld">ঞত্তিদুতিযং,</span> তমেৰ কম্মং <span class="bld">ঞত্তিদুতিযকম্মং</span>। এত্থ কিঞ্চাপি ঞত্তি পঠমং ঠপিতা, কম্মৰাচাযেৰ দুতিযা <a name="M0.0444"></a> হোতি, ‘‘ফস্সপঞ্চমা’’তিআদীসু (ধাতু॰ ৩১৬) ৰিয পন পটিলোমৰসেন ৰোহারং কত্বা ‘‘ঞত্তিদুতিযা’’তি ৰুত্তং। <span class="bld">ফস্সপঞ্চমা</span>তি এত্থ কিঞ্চাপি ধম্মসঙ্গণিযং (ধ॰ স॰ ১ আদযো) ‘‘ফস্সো হোতি, ৰেদনা হোতি, সঞ্ঞা হোতি, চেতনা হোতি <a name="V2.0095"></a>, চিত্তং হোতী’’তি ফস্সং পঠমং ৰুত্তং, পটিলোমৰসেন পন ৰোহারং কত্বা ‘‘ফস্সপঞ্চমা’’তি ধাতুকথাযং ৰুত্তন্তি দট্ঠব্বং। এসেৰ নযো ঞত্তি চতুত্থকম্মেপি। <span class="bld">একায চ অনুসাৰনাযা</span>তি ঞত্তিতো অনুপচ্ছা সাৰেতব্বাতি <span class="bld">অনুসাৰনা,</span> তায, <span class="bld">তীহি চ অনুসাৰনাহী</span>তি ঞত্তিতোঅনু পচ্ছা, পুনপ্পুনং ৰা তিক্খত্তুং সাৰেতব্বাতি <span class="bld">অনুসাৰনা,</span> তাহি। <span class="bld">তত্থা</span>তি চতূসু কম্মেসু।</p>
<p class="bodytext"><span class="bld">অপলোকেত্বাৰা</span>তি এত্থ এৰফলং দস্সেন্তো আহ ‘‘ঞত্তিকম্মাদিৰসেন ন কাতব্ব’’ন্তি। <span class="bld">ঞত্তিকম্মম্পী</span>তি পিসদ্দেন ন কেৰলং অপলোকনকম্মমেৰ, অথ খো ঞত্তিকম্মম্পীতি দস্সেতি। <span class="bld">ঞত্তিদুতিযকম্মং পনা</span>তি এত্থ পনসদ্দো ৰিসেসত্থজোতকো, পক্খন্তরজোতকো ৰা। <span class="bld">তত্থা</span>তি দ্বীসু কম্মেসু। <span class="bld">গরুকানী</span>তি অলহুকানি। <span class="bld">অৰসেসানী</span>তি ছহি কম্মেহি অৰসেসানি, এৰরূপানি লহুককম্মানীতি সম্বন্ধো। ‘‘অৰসেসা’’তিপি পাঠো, সম্মুতিযোতি সম্বন্ধো। <span class="bld">অপলোকেত্বাপী</span>তি পিসদ্দো ঞত্তিদুতিযকম্মৰাচং সাৰেত্বাপীতি সম্পিণ্ডেতি। অঞ্ঞত্থাপোহনং দস্সেন্তো আহ ‘‘ঞত্তিকম্মঞত্তিচতুত্থকম্মৰসেন পন ন কাতব্বমেৰা’’তি। ঞত্তিচতুত্থকম্মং কাতব্বন্তি সম্বন্ধো। <span class="bld">এত্থা</span>তি সমথক্খন্ধকে।</p>
<p class="bodytext">ৰিত্থারতো পন আগতোযেৰাতি সম্বন্ধো। <span class="bld">এতেস</span>ন্তি চতুন্নং কম্মানং। যং পন অত্থজাতং অনুত্তানন্তি সম্বন্ধো। <span class="bld">তত্থা</span>তি চতূসু কম্মেসু। <span class="bld">ত</span>ন্তি অত্থজাতং। <span class="bld">এৰ</span>ন্তি এৰং কম্মৰগ্গেযেৰ ৰণ্ণযমানে। <span class="bld">হী</span>তি লদ্ধগুণজোতকো। <span class="bld">সুৰিঞ্ঞেয্যা</span>তি সুখেন ৰিঞ্ঞাতব্বা।</p>
<p class="bodytext"><a name="para216"></a><span class="paranum">২১৬</span>. <span class="bld">পাল়িৰসেনেৰা</span>তি ন অট্ঠকথাৰসেনাতি অধিপ্পাযো।</p>
<p class="bodytext"><a name="para220"></a><span class="paranum">২২০</span>. <span class="bld">যেনা</span>তি চিত্তুপ্পাদেন। ইমিনা ৰিৰদন্তি অনেনাতি <span class="bld">ৰিৰাদো</span>তি ৰচনত্থং দস্সেতি। <span class="bld">সমথেহি চা</span>তি চসদ্দো সম্পিণ্ডনত্থো। তেন <a name="M0.0445"></a> ন কেৰলং ৰিৰাদোযেৰ, অথ খো অধিকরণঞ্চাতি সম্পিণ্ডেতি, অথ ৰা <span class="bld">সমথেহি চা</span>তি সমথেহি এৰ। ইমিনা সমথেহি অধিকরীযতি ৰূপসমীযতীতি <span class="bld">অধিকরণ</span>ন্তি ৰচনত্থং দস্সেতি। ৰিৰাদোযেৰ অধিকরণং <span class="bld">ৰিৰাদাধিকরণং। এৰমাদিনা নযেনা</span>তি আদিসদ্দেন অনুদ্ধংসনেন ৰদন্তি অনেন চিত্তুপ্পাদেনাতি <span class="bld">অনুৰাদো</span>তিআদযো ৰচনত্থে সঙ্গণ্হাতি।</p>
<p class="bodytext"><a name="para222"></a><span class="paranum">২২২</span>. <span class="bld">সন্ধাযভাসিতৰসেনা</span>তি লোকৰজ্জং সন্ধায ভাসিতস্স ৰচনস্স ৰসেন। সন্ধাযভাসিতত্থং ৰিত্থারেন্তো আহ ‘‘যস্মিং হী’’তিআদি। তত্থ পথৰিখণনাদিকে যস্মিং আপত্তাধিকরণেতি <a name="V2.0096"></a> যোজনা। <span class="bld">তস্মি</span>ন্তি কুসলচিত্তঙ্গে আপত্তাধিকরণে। <span class="bld">তস্মা</span>তি যস্মা ন সক্কা ৰত্তুং, তস্মা। <span class="bld">ইদ</span>ন্তি ‘‘নত্থি আপত্তাধিকরণং কুসল’’ন্তি ৰচনং, ৰুত্তন্তি সম্বন্ধো। সন্ধায অৰুত্তং দস্সেত্বা সন্ধায ৰুত্তং দস্সেন্তো আহ ‘‘ইদং পন সন্ধায ৰুত্ত’’ন্তি। তত্থ <span class="bld">ইদং পনা</span>তি কারণং পন সন্ধাযাতি সম্বন্ধো। যং আপত্তাধিকরণন্তি যোজনা। ‘‘লোকৰজ্জ’’ন্তি পদে তুল্যাধিকরণং। লোকস্মিং, লোকেহি ৰা ৰজ্জেতব্বন্তি <span class="bld">লোকৰজ্জং। ত</span>ন্তি আপত্তাধিকরণং। <span class="bld">তত্থা</span>তি আপত্তাধিকরণে। <span class="bld">ৰিকপ্পো</span>তি ৰিৰিধা কপ্পনং, ৰিৰিধতক্কো ৰা। <span class="bld">যং পনা</span>তি আপত্তাধিকরণং পন। ‘‘পণ্ণত্তিৰজ্জ’’ন্তি পদে তুল্যাধিকরণং। ভগৰতো পঞ্ঞত্তিযা হেতুভূতায ৰজ্জেতব্বন্তি <span class="bld">পণ্ণত্তিৰজ্জং। ত</span>ন্তি আপত্তাধিকরণং, অকুসলং হোতীতি সম্বন্ধো। <span class="bld">কিঞ্চী</span>তি অপ্পমত্তকং, আপত্তানাপত্তিং অজানন্তস্স আপজ্জনতোতি সম্বন্ধো। <span class="bld">তস্মা</span>তি যস্মা অব্যাকতং হোতি, তস্মা। <span class="bld">তত্থা</span>তি পণ্ণত্তিৰজ্জভূতে আপত্তাধিকরণে। ‘‘আপত্তাধিকরণং…পে॰… কুসল’’ন্তি ইদং ৰচনং ৰুত্তন্তি যোজনা।</p>
<p class="bodytext">যদি কুসলচিত্তো আপজ্জতি, অথ ননু আপত্তাধিকরণং কুললন্তি ৰত্তব্বো ভৰেয্যাতি আহ ‘‘সচে পনা’’তিআদি। <span class="bld">যন্তি</span> আপত্তাধিকরণং। ‘‘ইদং ৰুচ্চতি…পে॰… কুসল’’ন্তি ৰদেয্য সচেতি যোজনা। এল়কলোমঞ্চ পদসোধম্মঞ্চ এল়কলোমপদসোধম্মানি, তানি আদীনি যেসং তানীতি <span class="bld">এল়কলোমপদসোধম্মাদীনি,</span> তানি সমুট্ঠানানি যাসন্তি <a name="M0.0446"></a> <span class="bld">এল়কলোমপদসোধম্মাদিসমুট্ঠানা,</span> তাসং আপত্তীনম্পীতি সম্বন্ধো। <span class="bld">তত্থা</span>তি এল়কলোমপদসোধম্মাদিসমুট্ঠানাসু আপত্তীসু। <span class="bld">আপত্তিযা অঙ্গ</span>ন্তি আপত্তিযা কারণং। এৰং আপত্তিযা অনঙ্গং দস্সেত্বা তস্সাযেৰ অঙ্গং দস্সেন্তো আহ ‘‘কাযৰচীৰিঞ্ঞত্তিৰসেন পনা’’তিআদি। তত্থ <span class="bld">চলিতপ্পৰত্তান</span>ন্তি চলিতেন হেতুভূতেন পৰত্তানং। অথ ৰা চলিতো চ কাযো, পৰত্তা চ ৰাচাতি <span class="bld">চলিতপ্পৰত্তা,</span> তাসং চলিতপ্পৰত্তানং কাযৰাচানং। <span class="bld">তঞ্চা</span>তি কাযৰাচানং অঞ্ঞতরঞ্চ। <span class="bld">অব্যাকত</span>ন্তি এত্থ ইতিসদ্দো পরিসমাপনত্থো।</p>
<p class="bodytext">অযমত্থো এৰং ৰেদিতব্বোতি যোজনা। <span class="bld">তেনা</span>তি চিত্তেন। ‘‘ইদং…পে॰… সদ্ধি’’ন্তি ইমিনা <span class="bld">সঞ্জানন্তো</span>তি এত্থ সংসদ্দস্স সুন্দরত্থং সহ আকারেন দস্সেতি। ‘‘ৰীতিক্কম…পে॰… কপ্পেত্বা’’তি ইমিনা <span class="bld">চেচ্চা</span>তি পদস্স অত্থং সহ ৰিসেসনেন দস্সেতি। ‘‘উপক্কমৰসেন…পে॰… পেসেত্বা’’তি ইমিনা <span class="bld">অভিৰিতরিত্বা</span>তি পদস্স অত্থং দস্সেতি। পাল়িযং যংসদ্দোৰীতিক্কমৰিসযোতি আহ ‘‘যং আপত্তাধিকরণং ৰীতিক্কম’’ন্তি। ‘‘আপজ্জতী’’তি ইমিনা পাঠসেসং দস্সেতি। এৰং ৰীতিক্কমতো তস্স ভিক্খুনোতি যোজনা।</p>
<p class="bodytext"><span class="bld">অব্যাকতৰারেপী</span>তি <a name="V2.0097"></a> পিসদ্দো অকুসলৰারং অপেক্খতি। <span class="bld">তস্সা</span>তি চিত্তস্স। <span class="bld">অজানন্তো</span>তিআদীনং পদানমত্থো অকুসলৰারে ৰুত্তপটিপক্খৰসেন ৰেদিতব্বো। যং আপত্তাধিকরণন্তিআদীনং পদানমত্থো অকুসলৰারেন সদিসোযেৰ।</p>
<p class="bodytext"><a name="para224"></a><span class="paranum">২২৪</span>. <span class="bld">অযং ৰিৰাদো নো অধিকরণ</span>ন্তিআদীসু এৰমত্থো ৰেদিতব্বোতি সম্বন্ধো।</p>
<p class="subhead">৯. অধিকরণৰূপসমনসমথকথা</p>
<p class="bodytext"><a name="para228"></a><span class="paranum">২২৮</span>. <span class="bld">চতুৰগ্গকরণে কম্মে</span>তি সীমসম্মুতিআদিকম্মে। <span class="bld">পঞ্চৰগ্গকরণে</span>তি পচ্চন্তিমেসু জনপদেসু উপসম্পদাদিকম্মে। <span class="bld">দসৰগ্গকরণে</span>তি মজ্ঝিমেসু জনপদেসু উপসম্পদকম্মে। <span class="bld">ৰীসতিৰগ্গকরণে</span>তি অব্ভানকম্মে। <span class="bld">কম্মপ্পত্তা</span>তি কম্মস্স পত্তা যুত্তা অনুরূপা।</p>
<p class="bodytext"><a name="para230"></a><span class="paranum">২৩০</span>. <span class="bld">সম্পটিচ্ছিতব্ব</span>ন্তি <a name="M0.0447"></a> পটিগ্গণ্হিতব্বং। সম্পটিচ্ছিত্বা চ পন অতিক্কামেতব্বন্তি সম্বন্ধো। <span class="bld">ভণ্ডক</span>ন্তি চীৰরাদিভণ্ডকং। <span class="bld">মাননিগ্গহত্থাযা</span>তি ভণ্ডনজাতানং মানস্স নিগ্গহত্থায। <span class="bld">কতিপাহ</span>ন্তি কতিপযাহং, দ্বীহতীহন্তি অত্থো।</p>
<p class="bodytext"><a name="para231"></a><span class="paranum">২৩১</span>. <span class="bld">অনন্তানি চেৰ ভস্সানী</span>তি এত্থ অনন্তসদ্দো অপরিমাণসদ্দেন অত্থতো একোতি আহ ‘‘অপরিমাণানী’’তি। ‘‘ৰচনানী’’তি ইমিনা <span class="bld">ভস্স</span>সদ্দো ৰচনপরিযাযোতি দস্সেতি। <span class="bld">উব্বাহিকায সম্মনিতব্বো</span>তি কেন সম্মনিতব্বোতি আহ ‘‘অপলোকেত্বা ৰা’’তিআদি। ইমিনা অপলোকনকম্মেন ৰা ঞত্তিদুতিযকম্মেন ৰা সম্মনিতব্বোতি দস্সেতি। অনন্তানি ভস্সানি ধম্মকথিকং উদ্ধরিত্বা বাহতি পটিসেধেতি ইমায সম্মুতিযাতি <span class="bld">উব্বাহিকা,</span> তায। এৰং সম্মতেহি পন ভিক্খূহি ৰিনিচ্ছিতব্বন্তি সম্বন্ধো। ৰিসুং নিসীদিত্বা তস্সাযেৰ পরিসায নিসীদিত্বা ৰাতি যোজনা। <span class="bld">অঞ্ঞেহী</span>তি সম্মতভিক্খূহি অঞ্ঞেহি।</p>
<p class="bodytext"><a name="para233"></a><span class="paranum">২৩৩</span>. <span class="bld">তত্রস্সা</span>তি এত্থ তত্র অস্সাতি পদৰিভাগং কত্বা তসদ্দো পরিসৰিসযো পসিদ্ধৰিসযো, অস্সসদ্দো আখ্যাতিকোতি আহ ‘‘তস্সং পরিসতি ভৰেয্যা’’তি। ‘‘নেৰ সুত্তং আগত’’ন্তি সামঞ্ঞতো ৰুত্তেপি ‘‘নো সুত্তৰিভঙ্গো’’তি ৰক্খমানত্তা মাতিকং সন্ধায ৰুত্তন্তি আহ ‘‘ন মাতিকা আগতা’’তি। <span class="bld">ৰিনযোপী</span>তি খন্ধকৰিনযোপি। পিসদ্দেন সুত্তৰিভঙ্গং অপেক্খতি। <span class="bld">ব্যঞ্জনচ্ছাযাযা</span>তি এত্থ <span class="bld">ছাযা</span>সদ্দো পটিবিম্বে চ পভায চ হোতীতি আহ ‘‘ব্যঞ্জনমত্তমেৰা’’তি, ব্যঞ্জনপটিবিম্বিকব্যঞ্জনপভাৰন্তভূতং অত্থং অগ্গহেত্বা ব্যঞ্জনপটিবিম্বব্যঞ্জনপভামত্তমেৰ <a name="V2.0098"></a> গহেত্বাতি অধিপ্পাযো। ‘‘পটিসেধেতী’’তি ইমিনা <span class="bld">পটিবাহ</span>সদ্দো পটিসেধত্থোযেৰ, ন মদ্দনত্থোতি দস্সেতি। পটিবাহনাকারং দস্সেন্তো আহ ‘‘জাতরূপরজতখেত্তৰত্থুপটিগ্গহণাদীসূ’’তিআদি। <span class="bld">কি</span>ন্তি কেন কারণেন, কস্মা কারণা ৰা। <span class="bld">ইমে</span>তি জাতরূপাদিপটিগ্গাহকে ভিক্খূ। <span class="bld">কারেথা</span>তি তুম্হে <a name="M0.0448"></a> কারেয্যাথ। এয্যাথস্স হি এথাদেসো। পুচ্ছাযং সত্তমীৰিভত্তি হোতি। <span class="bld">সুত্তে</span>তি সুত্তন্তপিটকে। অপরো ধম্মকথিকো ৰদতীতি সম্বন্ধো। <span class="bld">ইমেস</span>ন্তি ওলম্বেত্বা নিৰাসেন্তানং। <span class="bld">এত্থা</span>তি ওলম্বেত্বা নিৰাসনে।</p>
<p class="bodytext"><a name="para234"></a><span class="paranum">২৩৪</span>. <span class="bld">বহুতরা ভিক্খূ</span>তি এত্থ দ্বিগুণতিগুণাদিনা অধিকা এৰ বহুতরা নামাতি আহ ‘‘একেনপি অধিকা বহুতরাৰা’’তি। ‘‘কো পন ৰাদো’’তিআদিনা ‘‘একেনপী’’তি এত্থ পিসদ্দস্স গরহত্থং দস্সেতি।</p>
<p class="subhead">তিৰিধসলাকগ্গাহকথা</p>
<p class="bodytext"><a name="para235"></a><span class="paranum">২৩৫</span>. <span class="bld">সঞ্ঞত্তিযা</span>তি এত্থ সঞ্ঞাপনং সঞ্ঞত্তি, তদত্থাযাতি দস্সেন্তো আহ ‘‘সঞ্ঞাপনত্থাযা’’তি। গূহিতব্বোতি <span class="bld">গূল়্হো,</span> সোযেৰ <span class="bld">গূল়্হকো,</span> সলাকগ্গাহো কাতব্বোতি সম্বন্ধো। ৰিৰরিতব্বোতি <span class="bld">ৰিৰটো,</span> সোযেৰ <span class="bld">ৰিৰটকো</span>। সস্স অত্তনো কণ্ণসমীপে জপ্পীযতি কথীযতীতি <span class="bld">সকণ্ণজপ্পো,</span> সোযেৰ <span class="bld">সকণ্ণজপ্পকো</span>। ‘‘নিমিত্তসঞ্ঞং আরোপেত্বা’’তি ইমিনা <span class="bld">ৰণ্ণাৰণ্ণাযো কত্বা</span>তি এত্থ ৰণ্ণসদ্দো সণ্ঠানৰাচকোতি দস্সেতি। সুসণ্ঠানদুসণ্ঠানা সলাকাযো কত্বাতি অত্থো। <span class="bld">ততো</span>তি ৰিসভাগকরণতো পরং গহেতব্বোতি সম্বন্ধো। সব্বাপি তা সলাকাযোতি যোজনা। <span class="bld">কত্বা</span>তি পক্খিপনং কত্বা। <span class="bld">ৰুত্তনযেনা</span>তি ‘‘অলজ্জুস্সন্নাযা’’তিআদিনা ৰুত্তনযেন। ‘‘যাৰততিয’’ন্তি ইমিনা <span class="bld">পচ্চুক্কড্ঢিতব্ব</span>ন্তি এত্থ পুনপ্পুনং উদ্ধং কড্ঢিতব্বন্তি অত্থং দস্সেতি। <span class="bld">অতিরেকজাতে</span>তি অধম্মৰাদীহি অতিরেকতো জাতে সতীতি সম্বন্ধো। <span class="bld">যাৰততিযম্পী</span>তি পিসদ্দো ততো ঊনে একদ্বেৰারে পন কা নাম কথাতি দস্সেতি।</p>
<p class="bodytext">সকণ্ণজপ্পকে পন এৰং ৰিনিচ্ছযো ৰেদিতব্বোতি যোজনা। সচে সঙ্ঘত্থেরো গণ্হাতীতি সম্বন্ধো। <span class="bld">সো</span>তি সঙ্ঘত্থেরো। <span class="bld">ৰযোঅনুপ্পত্তা</span>তি পচ্ছিমৰযং অনুপ্পত্তা। <span class="bld">এত</span>ন্তি অধম্মৰাদিসলাকং। <span class="bld">অস্সা</span>তি <a name="M0.0449"></a> সঙ্ঘত্থেরস্স। <span class="bld">ইতরা সলাকা</span>তি অধম্মৰাদিসলাকাহি অঞ্ঞা ধম্মৰাদিসলাকা। <span class="bld">সো</span>তি সঙ্ঘত্থেরো। <span class="bld">ত</span>ন্তি ধম্মৰাদিসলাকং। <span class="bld">ততো</span>তি নেৰ অৰবুজ্ঝনকারণা। <span class="bld">ৰুত্তনযমেৰা</span>তি গূল়্হকে ৰুত্তনযমেৰ। ৰিৰটো অত্থো ইমস্সাতি <span class="bld">ৰিৰটত্থো</span>।</p>
<p class="subhead">তস্সপাপিযসিকাৰিনযকথা</p>
<p class="bodytext"><a name="para238"></a><span class="paranum">২৩৮</span>. <span class="bld">পারাজিকসামন্তং</span> <a name="V2.0099"></a> <span class="bld">নামা</span>তি পারাজিকস্স আসন্নং নাম। <span class="bld">অদিন্নাদানাদীসূ</span>তি আদিসদ্দেন মনুস্সৰিগ্গহ উত্তরিমনুস্সধম্মপারাজিকে সঙ্গণ্হাতি। <span class="bld">নিব্বেঠযমান</span>ন্তি ৰেঠনরহিতং, তমেনং ভিক্খুন্তি সম্বন্ধো। ইমিনা <span class="bld">নিব্বেঠেন্ত</span>ন্তি এত্থ অন্তসদ্দো মানসদ্দপরিযাযোতি দস্সেতি। <span class="bld">অতিৰেঠেতী</span>তি এত্থ কেহি অতিৰেঠেতীতি আহ ‘‘ইঙ্ঘাযস্মাতিআদিৰচনেহী’’তি। <span class="bld">তেনা</span>তি চোদকেন। <span class="bld">ম</span>ন্তি মমং। <span class="bld">আহা</span>তি চুদিতকো আহ। <span class="bld">এতস্সা</span>তি অৰজাননপটিজাননাদিকারকস্স পাপিযস্স পুগ্গলস্স। <span class="bld">সীলৰা ভৰিস্সতী</span>তি পাপিযো পুগ্গলো সচে সীলৰা ভৰিস্সতি। <span class="bld">পটিপ্পস্সদ্ধি</span>ন্তি পাপিযভাৰতো পটিপ্পস্সম্ভনং। <span class="bld">নো চে</span>তি সীলৰা নো ভৰিস্সতি চে। <span class="bld">তথা নাসিতো</span>তি তেন তস্স পাপিযসিককম্মকরণেন নাসং গতো ভৰিস্সতি। <span class="bld">সব্বত্থা</span>তি সব্বস্মিং সমথক্খন্ধকে।</p>
<p class="centered">ইতি সমথক্খন্ধকৰণ্ণনায যোজনা সমত্তা।</p>
<p class="title">৫. খুদ্দকৰত্থুক্খন্ধকং</p>
<p class="subhead">খুদ্দকৰত্থুকথা</p>
<p class="bodytext"><a name="para243"></a><span class="paranum">২৪৩</span>. খুদ্দকৰত্থুক্খন্ধকে <span class="bld">মুট্ঠিকমল্লা</span>তি মুট্ঠিকেন মথন্তি অঞ্ঞমঞ্ঞং হিংসন্তীতি মুট্ঠিকমল্লা। ইমিনা পাল়িযং পদস্স হেট্ঠুপরিযং দস্সেতি। <span class="bld">গামমুদৰা</span>তি এত্থ ছৰিরাগমণ্ডনানুযুত্তেন মুদো মোদনং এতেসমত্থীতি <span class="bld">মুদৰা,</span> গামে ৰসন্তা মুদৰা <span class="bld">গামমুদৰা</span>তি দস্সেন্তো আহ ‘‘ছৰিরাগমণ্ডনানুযুত্তা নাগরিকমনুস্সা’’তি। ‘‘ৰণ্ণৰা অহেসু’’ন্তিআদীসু <a name="M0.0450"></a> (পারা॰ ১৯৩; পাচি॰ ৬৭) ৰিয ৰচনং দট্ঠব্বং। <span class="bld">থম্ভে</span>তি এত্থ ন যত্থ কত্থচি থম্ভো হোতি, অথ খো ন্হানতিত্থে নিখণিত্বা ঠপিতথম্ভোযেৰাতি আহ ‘‘ন্হানতিত্থে নিখণিত্বা ঠপিতত্থম্ভে’’তি।</p>
<p class="bodytext"><span class="bld">ইট্ঠকাসিলাদারুকুট্টান</span>ন্তি ইট্ঠকাকুট্টসিলাকুট্টদারুকুট্টানং। <span class="bld">অট্ঠপদাকারেনা</span>তি অট্ঠপদফলকাকারেন। <span class="bld">রাজিযো</span>তি লেখাযো। <span class="bld">তত্থা</span>তি অট্টানে, আকিরিত্বাতি সম্বন্ধো। <span class="bld">গন্ধব্বহত্থকো</span>তি <a name="V2.0100"></a> গন্ধব্বানং ৰীণাহত্থো ৰিযাতি গন্ধব্বহত্থকো। দারূহি কতত্তা ৰুত্তং ‘‘দারুমযহত্থেনা’’তি। <span class="bld">তেনা</span>তি গন্ধব্বহত্থেন, গহেত্বাতি সম্বন্ধো। <span class="bld">কুরুৰিন্দকপাসাণচুণ্ণানী</span>তি এৰংনামকস্স পাসাণস্স চুণ্ণানি। <span class="bld">ত</span>ন্তি কতগুল়িককলাপকং, গহেত্বাতি সম্বন্ধো। <span class="bld">ৰিগ্গয্হা</span>তি অঞ্ঞমঞ্ঞস্স সরীরে দল়্হং গহেত্বাতি দস্সেন্তো আহ ‘‘অঞ্ঞমঞ্ঞং সরীরেন সরীর’’ন্তি। <span class="bld">মকরদন্তকে</span>তি মকরনামকস্স মচ্ছস্স দন্তসদিসে দন্তে। <span class="bld">মল্লকমূলসণ্ঠানেনা</span>তি খেল়পটিগ্গহপাদসণ্ঠানেন। <span class="bld">গিলানস্সাপী</span>তি পিসদ্দো অগিলানস্স পগেৰাতি দস্সেতি।</p>
<p class="bodytext"><a name="para244"></a><span class="paranum">২৪৪</span>. <span class="bld">দন্তে</span>তি মকরদন্তে। অকতং মল্লকং <span class="bld">অকতমল্লকং। কপালখণ্ডং ৰা</span>তি ৰাসদ্দো সমুচ্চযত্থো। কাসফুল্লৰিরহিতত্তা ৰত্থৰট্টি <span class="bld">উক্কাসিকা</span> নাম। নত্থি কাসং ফুল্লমেতিস্সাতি <span class="bld">উক্কাসা,</span> সা এৰ <span class="bld">উক্কাসিকা। যস্স কস্সচী</span>তি গিলানাগিলানস্স ৰা জরাদুব্বলতরুণবলৰস্স ৰা। <span class="bld">পিট্ঠি</span>ন্তি পিট্ঠিযং, অযমেৰ ৰা পাঠো। পাণিতলস্স পুথুট্ঠানং <span class="bld">পুথুপাণি,</span> তেন কতং <span class="bld">পুথুপাণিকং,</span> হত্থপরিকম্মং, তেন ৰুত্তং ‘‘হত্থপরিকম্মং ৰুচ্চতী’’তি। <span class="bld">সব্বেস</span>ন্তি ন্হাযন্তানং ৰা অন্হাযন্তানং ৰা সব্বেসং।</p>
<p class="bodytext"><a name="para245"></a><span class="paranum">২৪৫</span>. <span class="bld">কণ্ণতো</span>তি কণ্ণচ্ছিদ্দতো। মুত্তোলম্বকাদিৰল্লিসদিসত্তা <span class="bld">ৰল্লিকা</span> নাম। <span class="bld">পলম্বকসুত্ত</span>ন্তি পরিমুঞ্চিত্বা লম্বিযতি অনেনাতি পলম্বকং, তমেৰ সুত্তং পলম্বকসুত্তং। <span class="bld">ৰলয</span>ন্তি নিযুরং।</p>
<p class="bodytext"><a name="para246"></a><span class="paranum">২৪৬</span>. দ্বীহি মাসেহি নিযুত্তং <span class="bld">দুমাসিকং। দ্বে</span> অঙ্গুলানি এতস্সাতি <span class="bld">দুৰঙ্গুলং,</span> কেসো। <span class="bld">উভযেনপী</span>তি দুমাসিকদুৰঙ্গুলসঙ্খাতেন উভযেনপি <a name="M0.0451"></a>। অযম্পি উক্কট্ঠপরিচ্ছেদোৰ ৰুত্তোতি যোজনা। <span class="bld">ততো</span>তি দুমাসিকদুৰঙ্গুলতো।</p>
<p class="bodytext"><span class="bld">ওসণ্ঠেন্তী</span>তি এত্থ ওলিখিত্বা সমং পতিট্ঠাপেন্তীতি দস্সেন্তো আহ ‘‘ওলিখিত্বা সন্নিসীদাপেন্তী’’তি। <span class="bld">দন্তমযাদীসূ</span>তি আদিসদ্দেন অট্ঠিমযাদযো সঙ্গণ্হাতি। <span class="bld">হত্থফণেনা</span>তি হত্থসঙ্খাতেন ফণেন। <span class="bld">চিক্খল্লেনা</span>তি চিক্খল্লসদিসেন নিয্যাসেন। <span class="bld">উদকতেলেনা</span>তি এত্থ উদকঞ্চ তেলঞ্চাতি চ উদকসঙ্খাতেন তেলেনাতি চ অত্থং নিৰত্তেন্তো আহ ‘‘উদকমিস্সকেন তেলেনা’’তি। ইমিনা উদকেন মিস্সকং তেলং <span class="bld">উদকতেল</span>ন্তি ৰচনত্থং দস্সেতি। <span class="bld">উট্ঠলোমে</span>তি উট্ঠিতলোমে। <span class="bld">হত্থং তেমেত্বা</span>তি হত্থং উদকতেলেন তেমেত্বা। <span class="bld">উণ্হাভিতত্তরজোকিণ্ণসিরানম্পী</span>তি উণ্হেন অভিতত্তো চ রজেহি ওকিণ্ণসিরো চ উণ্হাভিতত্তরজোকিণ্ণসিরা, অথ ৰা উণ্হেন অভিতত্তো সিরো এতেসন্তি উণ্হাভিতত্তসিরা, রজেহি ওকিণ্ণো সিরো এতেসন্তি রজোকিণ্ণসিরা <a name="V2.0101"></a>, উণ্হাভিতত্তসিরা চ রজোকিণ্ণসিরা চ উণ্হাভিতত্তরজোকিণ্ণসিরা, পুব্বপদে উত্তরপদলোপো, তেসম্পি। <span class="bld">অল্লহত্থেনা</span>তি অদ্দহত্থেন, অযমেৰ ৰা পাঠো।</p>
<p class="bodytext"><a name="para247"></a><span class="paranum">২৪৭</span>. যেসু কংসপত্তাদীসু মুখনিমিত্তং পঞ্ঞাযতি, সব্বানি তানি কংসপত্তাদীনিপীতি যোজনা। <span class="bld">যত্থ কত্থচী</span>তি যস্মিং কস্মিংচি আদাসে ৰা উদকপত্তে ৰাতি সম্বন্ধো। <span class="bld">সঞ্ছৰি নু খো</span>তি সঞ্জাতা ছৰি নু খো, অহং জিণ্ণো অম্হি নু খো, নোতি যোজনা।</p>
<p class="bodytext"><span class="bld">মুখং আলিম্পন্তী</span>তি এত্থ কেহি আলিম্পন্তীতি আহ ‘‘ৰিপ্পসন্নছৰিরাগকরেহি মুখলেপনেহী’’তি। ‘‘মনোসিলাযা’’তি ইমিনা মনোসিলা এৰ <span class="bld">মনোসিলিকা</span>তি দস্সেতি। <span class="bld">তানী</span>তি লঞ্ছনানি। <span class="bld">হরিতালাদীহিপী</span>তি পিসদ্দেন ন কেৰলং মনোসিলিকায এৰ, অথ খো হরিতালাদীহিপীতি দস্সেতি।</p>
<p class="bodytext"><a name="para248"></a><span class="paranum">২৪৮</span>. <span class="bld">ন</span> <a name="M0.0452"></a> <span class="bld">ভিক্খৰে নচ্চং ৰা</span>তিআদীসু এৰং ৰিনিচ্ছযো ৰেদিতব্বোতি যোজনা। <span class="bld">নিচ্চাপেন্তস্স ৰা</span>তি পরেহি নচ্চাপেন্তস্স ৰা। <span class="bld">সাধুগীত</span>ন্তি সুন্দরং অনিচ্চতাদিপটিসংযুত্তং গীতং, সজ্জনানং ৰা। দন্তগীতম্পি ন ৰট্টতীতি সম্বন্ধো। <span class="bld">য</span>ন্তি গীতং। <span class="bld">পুব্বভাগে</span>তি গাযনতো পুব্বভাগে। <span class="bld">গাযাপেন্তস্সাপী</span>তি পরেহি ৰা গাযাপেন্তস্সাপি। <span class="bld">যং পনা</span>তি কিরিযাপরামসনং। যং পহরতি, <span class="bld">তত্থ</span> পহরণে অনাপত্তীতি যোজনা। <span class="bld">সব্ব</span>ন্তি অখিলং নচ্চগীতৰাদিতং। <span class="bld">পস্সতো</span>তি পস্সন্তস্স চ সুণন্তস্স চ। সৰনম্পি হি একসেসেন ৰা সামঞ্ঞনিদ্দেসেন ৰা পস্সনেনেৰ সঙ্গহিতং। <span class="bld">ৰিহারতো</span>তি অনচ্চঅগীতঅৰাদিতট্ঠানৰিহারতো। <span class="bld">ৰিহার</span>ন্তি নচ্চগীতৰাদিতট্ঠানৰিহারং। <span class="bld">অসনসালাযা</span>তি গামে ঠিতায অসনসালায।</p>
<p class="bodytext"><a name="para249"></a><span class="paranum">২৪৯</span>. <span class="bld">সরকিরিয</span>ন্তি সরস্স কিরিযং। ইমিনা <span class="bld">সরকুত্তি</span>ন্তি এত্থ সরস্স করণং সরকুত্তীতি ৰচনত্থং দস্সেতি। অলদ্ধং সমাধিন্তি সম্বন্ধো। <span class="bld">পচ্ছিমা জনতা</span>তি এত্থ সমূহিং অৰযৰং ৰিনা সমূহস্স অৰযৰিনো অভাৰা তাপচ্চযো স্বত্থোপি হোতীতি আহ ‘‘পচ্ছিমো জনো’’তি। <span class="bld">তং তং ৰত্ত</span>ন্তি সুত্তন্তৰত্তাদিং তং তং ৰত্তং। <span class="bld">অক্খরানি ৰিনাসেত্বা</span>তি অঞ্ঞথা ৰত্তব্বানি অক্খরানি অঞ্ঞথা ৰদনেন চ দীঘাদীনি রস্সাদিৰদনেন চ ৰিনাসেত্বা। <span class="bld">ধম্মে পনা</span>তি এত্থ সদ্দো <span class="bld">পন</span> ৰিসেসজোতকো। গীততো ৰিসেসোৰ ৰেদিতব্বোতি হি অত্থো। <span class="bld">সুত্তন্তৰত্ত</span>ন্তি সুত্তন্তস্স উচ্চারণং ৰত্তং। এসেৰ নযো ‘‘জাতকৰত্তং গাথাৰত্ত’’ন্তি এত্থাপি। <span class="bld">ত</span>ন্তি ৰত্তং। যদি পন তং ৰিনাসেত্বা অতিদীঘং কাতুং ন ৰট্টতি, এৰং সতি যথা সুত্তন্তৰত্তাদীনি হোন্তি, তথা কথং দস্সেতব্বানীতি আহ ‘‘চতুরস্সেন ৰত্তেনা’’তিআদি। তত্থ <span class="bld">চতুরস্সেন</span> <a name="V2.0102"></a> <span class="bld">ৰত্তেনা</span>তি পরিপুণ্ণেন উচ্চারণৰত্তেন। <span class="bld">পরিমণ্ডলানী</span>তি সমন্ততো মণ্ডলানি বিম্বানি পুণ্ণানীতি অত্থো। ‘‘সরেন ভণিত’’ন্তি ইমিনা <span class="bld">সরভঞ্ঞ</span>ন্তি এত্থ সরেন ভণিতব্বন্তি সরভঞ্ঞন্তি ৰচনত্থং দস্সেতি। সরভঞ্ঞে কির অত্থীতি সম্বন্ধো <a name="M0.0453"></a>। <span class="bld">তরঙ্গৰত্থা</span>দীনং উচ্চারণৰিধানানি (ৰজির॰ টী॰ চূল়ৰগ্গ ২৪৯; সারত্থ॰ টী॰ চূল়ৰগ্গ ৩.২৪৯; ৰি॰ ৰি॰ টী॰ চূল়ৰগ্গ ২.২৪৮-৯) এতরহি নত্থি। <span class="bld">দ্বত্তিংসৰত্তানী</span>তি চ সঙ্খ্যামত্তমেৰ অত্থি, ন সঙ্খ্যেয্যং। তস্মা টীকাসু (সারত্থ॰ টী॰ চূল়ৰগ্গ ৩.২৪৯; ৰজির॰ টী॰ চূল়ৰগ্গ॰ ২৪৯) ‘‘তরঙ্গৰত্তাদীনং উচ্চারণৰিধানানি নট্ঠপযোগানী’’তি ৰুত্তং। <span class="bld">অত্থী</span>তি সংৰিজ্জন্তি। অযঞ্হি অত্থিসদ্দো নিপাতো। <span class="bld">তেসূ</span>তি দ্বত্তিংসৰত্তেসু। <span class="bld">য</span>ন্তি ৰত্তং। উচ্চারণৰিধানানি নট্ঠপযোগানিপি তেসং সব্বেসং সামঞ্ঞলক্খণং দস্সেন্তো আহ ‘‘সব্বেস’’ন্তিআদি। তত্থ <span class="bld">সব্বেস</span>ন্তি দ্বত্তিংসৰত্তানং, লক্খণন্তি সম্বন্ধো। ‘‘অৰিনাসেত্বা’’তি ৰত্বা তমেৰত্থং পাকটং করোন্তো আহ ‘‘ৰিকারং অকত্বা’’তি। তত্থ <span class="bld">ৰিকারকরণং</span> নাম যত্তকাহি মত্তাহি অক্খরং পরিপুণ্ণং হোতি, ততো অধিকমত্তাযুত্তং কত্বা কথনং, তথা অকত্বা সমণসারুপ্পেন চতুরস্সেন নযেন পৰত্তনংযেৰ লক্খণন্তি অত্থো।</p>
<p class="bodytext"><span class="bld">বাহিরলোমিং উণ্ণি</span>ন্তি এত্থ ‘‘বাহিরলোমি’’ন্তি পদং ভাৰনপুংসকন্তি আহ ‘‘উণ্ণলোমানি বহি কত্বা’’তি। ‘‘উণ্ণপাৰার’’ন্তি ইমিনা <span class="bld">উণ্ণী</span>তি এত্থ উত্তরপদলোপং দস্সেতি। অথ ৰা পাৰারপদেন উণ্ণা এতস্স অত্থীতি <span class="bld">উণ্ণী</span>তি কত্বা তদ্ধিতপচ্চযস্স সরূপং দস্সেতি। ‘‘তথা ধারেন্তস্স দুক্কট’’ন্তি ৰচনস্স অত্থাপত্তিনযং দস্সেন্তো আহ ‘‘লোমানি অন্তো কত্বা পারুপিতুং ৰট্টতী’’তি।</p>
<p class="bodytext"><a name="para251"></a><span class="paranum">২৫১</span>. <span class="bld">অঙ্গজাতং ছিন্দন্তস্সেৰা</span>তি অঙ্গজাতমেৰ ছিন্দন্তস্সাতি যোজনা। অথ ৰা অঙ্গজাতং ছিন্দন্তস্স থুল্লচ্চযমেৰাতি যোজনা। অহিকীটদট্ঠাদীসু নিমিত্তভূতেসু ছিন্দন্তস্সাতি যোজনা।</p>
<p class="bodytext"><a name="para252"></a><span class="paranum">২৫২</span>. <span class="bld">উপ্পন্না হোতী</span>তি পটিলাভৰসেন উপ্পন্না হোতি। উপ্পন্নভাৰং পাকটং করোন্তো আহ ‘‘সো’’তিআদি। তত্থ <span class="bld">সো</span>তি রাজগহকো সেট্ঠি, কীল়তীতি সম্বন্ধো। <span class="bld">তস্সা</span>তি সেট্ঠিস্স। ইদং পদং ‘‘জালে’’তি পদে সাম্যত্থছট্ঠী, ‘‘উপ্পন্না হোতী’’তি পদে সম্পদানং। <span class="bld">ত</span>ন্তি চন্দনগণ্ঠিং। <span class="bld">অস্সা</span>তি সেট্ঠিস্স। ইদং পদং ‘‘পুরিসা’’তি পদে সাম্যত্থছট্ঠী, ‘‘অদংসূ’’তি পদে সম্পদানং। <span class="bld">ৰিকুব্বনিদ্ধী</span>তি ৰিৰিধং, ৰিকারং <a name="M0.0454"></a> ৰা কুব্বনৰসেন পৰত্তা ইদ্ধি (পটি॰ ম॰ ৩.১২-১৬; ৰিসুদ্ধি॰ ২.৩৬৯-৩৭৩)। <span class="bld">অধিট্ঠানিদ্ধী</span>তি <a name="V2.0103"></a> অধিট্ঠানৰসেন পৰত্তা ইদ্ধি (পটি॰ ম॰ ৩.১২-১৬; ৰিসুদ্ধি॰ ২.৩৬৯-৩৭৩)।</p>
<p class="bodytext">গিহী উপনামেন্তীতি সম্বন্ধো। <span class="bld">ব্যঞ্জনং কত্বা</span>তি ব্যঞ্জনং পক্খিপনং কত্বা। <span class="bld">ত</span>ন্তি সুৰণ্ণতট্টিকাদিং। <span class="bld">আমসিতুম্পী</span>তি পিসদ্দো পগেৰ পটিগ্গণ্হিতুন্তি দস্সেতি। <span class="bld">সঙ্ঘিকপরিভোগেন ৰা</span>তি <span class="bld">ৰা</span>সদ্দো পনসদ্দত্থো। সঙ্ঘিকপরিভোগেন পনাতি হি অত্থো। <span class="bld">গিহিৰিকটানি ৰা</span>তি <span class="bld">ৰা</span>সদ্দো সম্পিণ্ডনত্থো। গিহিৰিকটানি ভাজনানিপি ৰট্টন্তীতি হি অত্থো। কংসলোহৰট্টলোহানং সভাগত্তা ৰুত্তং ‘‘কংস…পে॰… সঙ্গহিতো’’তি।</p>
<p class="bodytext"><a name="para253"></a><span class="paranum">২৫৩</span>. ‘‘লিখিতু’’ন্তি এতং ৰুত্তন্তি যোজনা। <span class="bld">পকতিমণ্ডল</span>ন্তি এত্থ কিং মকরদন্তমত্তম্পি অচ্ছিন্নমণ্ডলন্তি আহ ‘‘মকরদন্তচ্ছিন্নকমণ্ডলমেৰা’’তি।</p>
<p class="bodytext"><a name="para254"></a><span class="paranum">২৫৪</span>. <span class="bld">পহরিত্বা</span>তি আৰট্টনতো অঞ্ঞমঞ্ঞং পহরিত্বা। তযো পত্তে উপরুপরি ঠপেতুং ৰট্টতীতি সম্বন্ধো। <span class="bld">ভূমিআধারকো</span> নাম ভূমিযা আসন্নো দন্তাদীহি কতো ৰলযাধারকো। <span class="bld">দারুআধারকো</span> নাম একদারুনা কতো আধারকো। <span class="bld">দণ্ডাধারকো</span> নাম চতুদণ্ডতো পট্ঠায বহূহি দণ্ডেহি কতো আধারকো। <span class="bld">তত্থা</span>তি ভমকোটিসদিসদারু আধারকতিদণ্ডকাধারেসু। <span class="bld">গহেত্বা এৰা</span>তি পত্তং গহেত্বা এৰ, একমেৰ ঠপেতব্বং ইতি ৰুত্তন্তি যোজনা।</p>
<p class="bodytext"><span class="bld">তত্থেৰা</span>তি মিড্ঢন্তেযেৰ। <span class="bld">ৰিত্থিণ্ণাযা</span>তি ৰিত্থারায। <span class="bld">বাহিরপস্সে</span>তি কুট্টস্স বাহিরপস্সে। <span class="bld">কতাযা</span>তি কুট্টস্স থিরভাৰত্থং কতায। <span class="bld">এত্থা</span>তি পরিভণ্ডন্তে।</p>
<p class="bodytext">যং <a name="M0.0455"></a> ৰত্থং পত্থরিত্বা পত্তো ঠপিযতীতি ৰত্থং <span class="bld">চোল়কং</span> নামাতি যোজনা। <span class="bld">তস্মিং পনা</span>তি চোল়কে পন। <span class="bld">যত্থা</span>তি যস্সং ৰালিকাযং। <span class="bld">ন দুস্সতী</span>তি পত্তো ন দুস্সতি। <span class="bld">পত্তমাল়ক</span>ন্তি পত্তস্স ঠপনত্থায কতং অট্টং। <span class="bld">ভণ্ডকুক্খল়িকা</span>তি পত্তাদিভণ্ডকানং পক্খিপনা উক্খল়িকা। <span class="bld">যত্থ কত্থচী</span>তি ভিত্তিখীলাদিকে যস্মিং কস্মিংচি। <span class="bld">লগ্গেন্তস্সা</span>তি পত্তং থৰিকায লগ্গেন্তস্স। নিসীদনসযনত্থং ৰা কতং হোতূতি যোজনা। <span class="bld">অঞ্ঞেনা</span>তি পত্ততো অঞ্ঞেন। <span class="bld">অট্টকছন্নেনা</span>তি অট্টপতিরূপেন, অট্টকসদিসেনাতি অত্থো। <span class="bld">তত্থা</span>তি অট্টকছন্নেন ঠপিতে মঞ্চপীঠে। অংসে বদ্ধিযতি অনেনাতি <span class="bld">অংসবদ্ধো,</span> সোযেৰ <span class="bld">অংসবদ্ধকো,</span> তেন লগ্গেত্বাতি সম্বন্ধো। ছত্তে ঠপেতুং ন ৰট্টতীতি সম্বন্ধো। ভত্তেন পূরো <span class="bld">ভত্তপূরো,</span> পত্তো। বন্ধিত্বা ঠপিতে ছত্তে ৰা অট্টকং কত্বা ঠপিতে ছত্তে ৰাতি যোজনা। যো কোচি ভত্তপূরোপি তুচ্ছপত্তোপীতি সম্বন্ধো।</p>
<p class="bodytext"><a name="para255"></a><span class="paranum">২৫৫</span>. <span class="bld">যস্সা</span>তি <a name="V2.0104"></a> ভিক্খুনো। হত্থে পত্তো অত্থি, সো এৰ ভিক্খু <span class="bld">পত্তহত্থো</span> ন হোতি, অপিচ খো পন হত্থে ৰা পিট্ঠিপাদে ৰা যত্থ কত্থচি সরীরাৰযৰে পত্তস্মিং সতীতি যোজনা। এসেৰ নযো অনন্তরৰাক্যেপি। ইমেহি ৰাক্যেহি ‘‘পত্তহত্থো’’তি চ ‘‘কৰাটং পণামেতু’’ন্তি চ উপলক্খণমত্তমেৰাতি দস্সেতি। সূচিং ৰা অৰাপুরিতুন্তি সম্বন্ধো। <span class="bld">কুঞ্চিকায ৰা</span>তি <span class="bld">ৰা</span>সদ্দো ‘‘সরীরাৰযৰেনা’’তি পদং অপেক্খতি।</p>
<p class="bodytext"><span class="bld">লাবুকটাহ</span>ন্তি লম্বতীতি <span class="bld">লাবু,</span> লাবুযা কটাহং লাবুকটাহং। ‘‘তাৰকালিক’’ন্তি ইমিনা একৰারমেৰ তেন আমিসং গহেত্বা পরিভুঞ্জিত্বা ছড্ডেতব্বন্তি দস্সেতি। <span class="bld">ঘটিকপাল</span>ন্তি ভাজনকপালং। <span class="bld">অভুং মে</span>তি অৰড্ঢি ময্হং, উপ্পজ্জিত্থাতি অত্থো। ‘‘অভু মে’’তি (ম॰ নি॰ অট্ঠ॰ ২.১৪৯; ম॰ নি॰ টী॰ ২.১৪৯) ৰত্তব্বে নিগ্গহিতাগমৰসেন এৰং ৰুত্তং। <span class="bld">উত্রাসৰচন</span>ন্তি উত্রাসেন ৰচনকারণং পদং। <span class="bld">দিন্নকমেৰা</span>তি পরেহি দিন্নকমেৰ আমিসন্তি সম্বন্ধো।</p>
<p class="bodytext"><span class="bld">চম্বেত্বা</span>তি <a name="M0.0456"></a> মুখেন চম্বেত্বা। <span class="bld">অপৰিদ্ধামিসানী</span>তি ছড্ডিতানি আমিসানি। <span class="bld">এতেসূ</span>তি চলকাদীসু। <span class="bld">অনুচ্ছিট্ঠং সুদ্ধপত্ত</span>ন্তি নত্থি উচ্ছিট্ঠো এত্থাতি <span class="bld">অনুচ্ছিট্ঠো,</span> সুদ্ধপত্তো, তং। <span class="bld">উচ্ছিট্ঠহত্থেনা</span>তি উচ্ছিট্ঠো এত্থ অত্থীতি উচ্ছিট্ঠো, সোযেৰ হত্থো উচ্ছিট্ঠহত্থো, তেন। ৰামহত্থেন আসিঞ্চিত্বাতি সম্বন্ধো। <span class="bld">এত্থা</span>তি সুদ্ধপত্তে। <span class="bld">এত্তাৰতাপী</span>তি এত্তকেন একউদকগেণ্ডুসগহণমত্তেনাপি। <span class="bld">সো</span>তি সুদ্ধপত্তো। <span class="bld">হত্থং পনা</span>তি উচ্ছিট্ঠহত্থম্পি। পনসদ্দো হেত্থ সম্পিণ্ডনত্থো। যং অট্ঠিং ৰা যং চলকং ৰাতি যোজনা। <span class="bld">তত্থা</span>তি মচ্ছমংসফলাদীসু। <span class="bld">ত</span>ন্তি অট্ঠিচলকং। <span class="bld">যং পনা</span>তি অট্ঠিচলকাদিং পন, পটিখাদিতুকামোতি সম্বন্ধো, পুন খাদিতুকামোতি অত্থো। <span class="bld">তত্থেৰা</span>তি পত্তে এৰ। <span class="bld">কত্বা</span>তি ঠপনং কত্বা। যং কিঞ্চি অট্ঠিকণ্টকাদিন্তি সম্বন্ধো।</p>
<p class="bodytext"><a name="para256"></a><span class="paranum">২৫৬</span>. <span class="bld">সত্থকৰেঠনক</span>ন্তি সত্থকস্স ৰেঠনকরণং। পিপ্ফলিকং ৰা দণ্ডসত্থকং নামাতি যোজনা। পিপ্ফালেতি এতাযাতি <span class="bld">পিপ্ফলি,</span> সাযেৰ <span class="bld">পিপ্ফলিকং। অঞ্ঞম্পী</span>তি পিপ্ফলিকতো অঞ্ঞম্পি। যংকিঞ্চি দণ্ডং যোজেত্বা কতসত্থকং ৰা দণ্ডসত্থকং নামাতি যোজনা। ইমিনা দণ্ডেন যোজিতং সত্থকং <span class="bld">দণ্ডসত্থক</span>ন্তি ৰচনত্থং দস্সেতি।</p>
<p class="bodytext"><span class="bld">মলগ্গহিতা</span>তি অযমলগ্গহিতা। <span class="bld">কিণ্ণেনা</span>তি মদিরাদিবীজেন কিণ্ণেন। <span class="bld">তেনা</span>তি পাসাণচুণ্ণসঙ্খাতেন সরিতকেন। <span class="bld">মক্খেতু</span>ন্তি সূচিং মক্খেতুং। মক্খিতমধুসিত্থকং তং সরিতকং পরিভিজ্জতীতি <a name="V2.0105"></a> যোজনা। <span class="bld">মধুসিত্থকপিলোতিক</span>ন্তি মধুসিত্থকেন মক্খিতং পিলোতিকং। <span class="bld">তত্থা</span>তি নিস্সেণিযং। যায রজ্জুযা কথিনে বন্ধন্তি, সা রজ্জু <span class="bld">কথিনরজ্জু</span> নামাতি যোজনা। <span class="bld">তত্থা</span>তি দীঘস্স ভিক্খুনো পমাণেন কতে কথিনে। <span class="bld">দণ্ডকে</span>তি কথিনদণ্ডকম্হি। <span class="bld">তস্সা</span>তি দীঘস্স ভিক্খুনো পমাণেন কতস্স কথিনস্স। <span class="bld">ইতরস্স ভিক্খুনো</span>তি দীঘভিক্খুতো ইতরস্স রস্সভিক্খুনো।</p>
<p class="bodytext">দণ্ডকথিনপমাণেন কতস্স কটসারকস্সাতি যোজনা। ‘‘দুগুণকরণ’’ন্তি ইমিনা <span class="bld">পিদলক</span>ন্তি দুগুণকরণসঙ্খাতস্স কিরিযাৰিসেসস্স <a name="M0.0457"></a> নামন্তি দস্সেতি। <span class="bld">ৰিনন্ধনরজ্জু</span>ন্তি ৰিসেসেন নহিযতি বন্ধিযতি এতাযাতি ৰিনন্ধনা, সাযেৰ রজ্জু ৰিনন্ধনরজ্জু, তমেৰত্থং দস্সেতুং ৰুত্তং ‘‘ৰিনন্ধিতুং রজ্জু’’ন্তি। <span class="bld">ৰিনন্ধনসুত্তক</span>ন্তি এত্থাপি এসেৰ নযো। <span class="bld">তেন সুত্তকেনা</span>তি ৰিনন্ধনসুত্তকেন। <span class="bld">তত্থা</span>তি খুদ্দকনিস্সেণিযং কাচি সুত্তন্তরিকাযোতি সম্বন্ধো। <span class="bld">পমাণসঞ্ঞাকরণ</span>ন্তি সুত্তন্তরিকপমাণস্স সঞ্ঞাকরণং। কাল়সুত্তেন সঞ্ঞাকরণং ৰিয হলিদ্দিসুত্তেন সঞ্ঞাকরণন্তি যোজনা। <span class="bld">অঙ্গুলিযা পটিগ্গণ্হন্তী</span>তি এত্থ ‘‘পটিগ্গণ্হন্তী’’তি পদস্স ‘‘অঙ্গুলিযা’’তি করণস্সেৰ ৰুত্তত্তা কম্মস্স অৰুত্তত্তা তস্স কম্মং দস্সেতুং ৰুত্তং ‘‘সূচিমুখ’’ন্তি। <span class="bld">অঙ্গুলিকোসক</span>ন্তি অঙ্গুলিকঞ্চুকং।</p>
<p class="bodytext"><a name="para257"></a><span class="paranum">২৫৭</span>. <span class="bld">পাতিচঙ্কোটকাদি</span>ন্তি এত্থ <span class="bld">পাতি</span> নাম পটিগ্গহসণ্ঠানেন কতো সূচিআদিভণ্ডট্ঠপনো ভাজনৰিসেসো। <span class="bld">আকিরিত্বা</span>তি পক্খিপিত্বা। <span class="bld">ওধুনিত্বা</span>তি পপ্ফোটেত্বা। <span class="bld">ঘনদণ্ডক</span>ন্তি নিরন্তরদণ্ডকং। <span class="bld">অন্তোকত্বা</span>তি কথিনস্স অন্তোকত্বা।</p>
<p class="bodytext"><a name="para258"></a><span class="paranum">২৫৮</span>. <span class="bld">ৰিনন্ধিত্বা</span>তি চোল়কেন ৰিনন্ধিত্বা।</p>
<p class="bodytext"><a name="para259"></a><span class="paranum">২৫৯</span>. অপরিস্সাৰনকস্সেৰ ভিক্খুনোতি যোজনা। যো পন যাচতীতি সম্বন্ধো। <span class="bld">মজ্ঝেদণ্ডকে</span>তি দণ্ডকস্স মজ্ঝে। <span class="bld">উদক</span>ন্তি অকপ্পিযউদকং। <span class="bld">ত</span>ন্তি উদকং। <span class="bld">য</span>ন্তি পরিস্সাৰনং। উদকং পরিসুদ্ধং হুত্বা সৰতি গচ্ছতি পৰত্ততি অনেনাতি <span class="bld">পরিস্সাৰনং</span>। যং উদকে ওত্থরিত্বা ঘটেন উদকং গণ্হন্তি, তং <span class="bld">ওত্থরকং</span> নামাতি যোজনা। তমেৰত্থং ৰিত্থারেন্তো আহ ‘‘তং হী’’তিআদি। <span class="bld">ত</span>ন্তি পরিস্সাৰনং, বন্ধিত্বাতি সম্বন্ধো। <span class="bld">তেসূ</span>তি চতূসু খাণুকেসু। <span class="bld">সব্বপরিযন্তে</span>তি সব্বপরিস্সাৰনস্স পরিযন্তে মোচেত্বাতি সম্বন্ধো। <span class="bld">ওত্থরিত্বা</span>তি ওগাহেত্বা। <span class="bld">চীৰরকুটিকা</span>তি চীৰরেন কতা কুটিকা, সা মকসানং পরিত্তাণত্থং কতত্তা <span class="bld">মকসকুটিকা</span>তি ৰুচ্চতি।</p>
<p class="bodytext"><a name="para260"></a><span class="paranum">২৬০</span>. <span class="bld">সেম্হাদিদোসুস্সন্নকাযা</span>তি <a name="V2.0106"></a> সেম্হাদিদোসেহি উস্সন্নকাযা। <span class="bld">অগ্গল়ত্থম্ভো</span>তি কৰাটত্থম্ভো। <span class="bld">যত্থা</span>তি অগ্গল়ত্থম্ভে। <span class="bld">তত্থা</span>তি দ্বারবাহায। <span class="bld">তত্থা</span>তি অগ্গল়পাসকে। <span class="bld">ধূমো নিক্খমতি এতেনা</span>তি <span class="bld">ধূমনেত্তো,</span> ছিদ্দো। তেন ৰুত্তং ‘‘ধূমনিক্খমনছিদ্দ’’ন্তি <a name="M0.0458"></a>। ‘‘গন্ধেহী’’তি ইমিনা ‘‘ৰাসেতু’’ন্তি পদস্স করণং দস্সেতি। ‘‘উদকট্ঠপনট্ঠান’’ন্তি ইমিনা <span class="bld">উদকট্ঠান</span>ন্তি এত্থ উদকস্স ঠপনং ঠানং উদকট্ঠানন্তি মজ্ঝেপদলোপসমাসং দস্সেতি। <span class="bld">তত্থা</span>তি উদকট্ঠানে। <span class="bld">কোট্ঠকো</span>তি এত্থ ন যত্থ কত্থচি, যস্স কস্সচি ৰা কোট্ঠকো হোতি, অপি চ খো পন দ্বারে এৰ, দ্বারস্সেৰ ৰা কোট্ঠকোতি আহ ‘‘দ্বারকোট্ঠকো’’তি।</p>
<p class="bodytext"><a name="para261"></a><span class="paranum">২৬১</span>. <span class="bld">পরিকম্ম</span>ন্তি পিট্ঠিআদিপরিকম্মং। পটিচ্ছাদিযতি ইমাযাতি <span class="bld">পটিচ্ছাদি,</span> ৰত্থমেৰ পটিচ্ছাদি <span class="bld">ৰত্থপটিচ্ছাদি। উদকং ন হোতী</span>তি এত্থ পানোদকং নিৰত্তেন্তো আহ ‘‘ন্হানোদকং ন হোতী’’তি।</p>
<p class="bodytext"><a name="para262"></a><span class="paranum">২৬২</span>. পণ্ণিকানং তুলং ৰিয উদকউব্বাহনকতুলন্তি যোজনা। <span class="bld">দীঘৰরত্তাদীহী</span>তিআদিসদ্দেন রজ্জু আদযো সঙ্গণ্হাতি। <span class="bld">অরহত্থঘটিযন্তং</span> নাম চক্কসণ্ঠানং অনেকারং অরে অরে ঘটানি বন্ধিত্বা একেন ৰা দ্বীহি ৰা পরিব্ভমিযমানং যন্তং। অরসঙ্খাতেসু হত্থেসু ঘটা বন্ধিতব্বা এত্থাতি <span class="bld">অরহত্থঘটি,</span> তমেৰ যন্তং অরহত্থঘটিযন্তং। <span class="bld">চম্মভাজন</span>ন্তি চম্মমযং ভাজনং। <span class="bld">অপরিক্খিত্তা হোতী</span>তি চন্দনিকা অপাকারা হোতি। উদকপুঞ্জনং ৰট্টতীতি সম্বন্ধো। <span class="bld">তস্মি</span>ন্তি উদকপুঞ্জনে। ‘‘উদকপুঞ্জনী’’তিপি পাঠো। এৰং সতি তায উদকপুঞ্জনিযাতি অত্থো। <span class="bld">পচ্চুদ্ধরিতু</span>ন্তি অপনেতুং।</p>
<p class="bodytext"><a name="para263"></a><span class="paranum">২৬৩</span>. আ সমন্ততো ৰিদ্ধং পক্খপাসকমেত্থাতি <span class="bld">আৰিদ্ধপক্খপাসকং। মণ্ডলে</span>তি কণ্ণিকমণ্ডলম্হি। কতং কূটঞ্চ ছদনঞ্চ এত্থাতি <span class="bld">কতকূটচ্ছদনং,</span> জন্তাঘরং, তস্স। <span class="bld">এত</span>ন্তি ‘‘নিল্লেখজন্তাঘর’’ন্তি এতং নামং। ‘‘চত্তারো মাসে’’তি ইমিনা <span class="bld">‘‘চতুমাস’’</span>ন্তি দিগুসমাসস্স ৰাক্যং দস্সেতি।</p>
<p class="bodytext"><a name="para264"></a><span class="paranum">২৬৪</span>. <span class="bld">নমতক</span>ন্তি এত্থ হেট্ঠা ৰুত্তনমতকতো (চূল়ৰ॰ অট্ঠ॰ ২৫৬) ৰিসেসং দস্সেন্তো আহ ‘‘এল়কলোমেহী’’তিআদি। <span class="bld">অৰাযিম</span>ন্তি ৰাযিত্বা ন কতং। <span class="bld">চম্মখণ্ডপরিহারেনা</span>তি চম্মখণ্ডং ৰিয অধিট্ঠানৰিকপ্পনঅপনযনেন, পরিভুঞ্জিতব্বন্তি অত্থো। <span class="bld">পেল়াযা</span>তি অট্ঠংসাদিআকারেন কতায <a name="M0.0459"></a> মঞ্জূসায। <span class="bld">এত</span>ন্তি ‘‘আসিত্তকূপধান’’ন্তি এতং নামং। <span class="bld">দারুমযাপী</span>তি পিসদ্দো ন তম্বলোহরজতমযা এৰাতি দস্সেতি। <span class="bld">এত্থেৰা</span>তি মল়োরিকাযমেৰ। <span class="bld">আধারকসঙ্খেপগমনতো</span>তি <a name="V2.0107"></a> আধারকে সঙ্খেপং গমনতো। <span class="bld">হী</span>তি সচ্চং, যস্মা ৰা। পুব্বে পত্তরক্খনত্থং আধারকো অনুঞ্ঞাতো, ইদানি ভুঞ্জনত্থন্তি দট্ঠব্বং। একো ভিক্খু গচ্ছতীতি সম্বন্ধো। <span class="bld">সেসক</span>ন্তি গহেতব্বফলপূৰেহি সেসকং। <span class="bld">তস্মিং খণে</span>তি তস্মিং ভুঞ্জনক্খণে।</p>
<p class="bodytext"><a name="para265"></a><span class="paranum">২৬৫</span>. <span class="bld">একেকেনপি অঙ্গেনা</span>তি পিসদ্দো সম্ভাৰনত্থো, ততো পন অধিকেহি অঙ্গেহি পগেৰাতি হি অত্থো। সমন্নাগতস্স উপাসকস্স নিক্কুজ্জিতুন্তি সম্বন্ধো। <span class="bld">তস্সা</span>তি উপাসকস্স। <span class="bld">ন গহেতব্বো</span>তি সঙ্ঘেন ন গহেতব্বো। অসুকস্স উপাসকস্সাতি সম্বন্ধো। <span class="bld">উক্কুজ্জনকালে</span>তি পত্তস্স উক্কুজ্জনকালে। <span class="bld">যাচাপেত্বা</span>তি পত্তনিকুজ্জিতেন উপাসকেন যাচাপেত্বা। <span class="bld">হত্থপাস</span>ন্তি সঙ্ঘস্স হত্থপাসং।</p>
<p class="bodytext"><a name="para268"></a><span class="paranum">২৬৮</span>. <span class="bld">পুরক্খত্বা</span>তি এত্থ পুরসদ্দস্স অগ্গত্থভাৰঞ্চ করসদ্দস্স খাদেসভাৰঞ্চ দস্সেন্তো আহ ‘‘অগ্গতো কত্বা’’তি। <span class="bld">সো</span>তি বোধিরাজকুমারো, সন্থরীতি সম্বন্ধো। <span class="bld">লচ্ছামী</span>তি লভিস্সামি, এস বোধিরাজকুমারো পুত্তলাভায অভব্বোতি যোজনা। অক্কমনে দোসং দস্সেন্তো আহ ‘‘যদী’’তিআদি। <span class="bld">পচ্ছা</span>তি অক্কমনতো পচ্ছা। <span class="bld">অয</span>ন্তি ভগৰা। <span class="bld">ইদ</span>ন্তি কারণং। <span class="bld">তাৰা</span>তি সিক্খাপদপঞ্ঞত্তিতো, সিক্খাপদপঞ্ঞত্তিযা ৰা পঠমং। <span class="bld">পরিভৰতো</span>তি গিহীনং পরিভৰতো।</p>
<p class="bodytext"><span class="bld">মঙ্গলত্থাযা</span>তি অরোগাদিকস্স মঙ্গলস্স অত্থায। <span class="bld">ধোতপাদক</span>ন্তি এত্থ ধোতেহি পাদেহি অক্কমনট্ঠানে অত্থরিতং ধোতপাদকন্তি ৰচনত্থং দস্সেন্তো আহ ‘‘ধোতপাদকং নামা’’তিআদি। তত্থ ‘‘পচ্চত্থরণং অত্থত’’ন্তি ইমিনা ‘‘ধোতপাদক’’ন্তি এত্থ ণিকপচ্চযস্স অত্থরিতত্থে পৰত্তভাৰং দস্সেতি।</p>
<p class="bodytext"><a name="para269"></a><span class="paranum">২৬৯</span>. <span class="bld">পদুমকণ্ণিকাকার</span>ন্তি পদুমকণ্ণিকসণ্ঠানং। কতং পাদঘংসনং <span class="bld">কতকং</span> নামাতি যোজনা। <span class="bld">ত</span>ন্তি কতকং, পটিক্খিত্তমেৰাতি সম্বন্ধো। পোত্থকেসু তংসদ্দো গলিতোতি দট্ঠব্বো। <span class="bld">বাহুল্লিকানুযোগত্তা</span>তি <a name="M0.0460"></a> পচ্চযবহুলভাৰায অনুযোগত্তা। <span class="bld">পাসাণফেণকোপী</span>তি পাসাণঅব্বুদম্পি। <span class="bld">বীজনী</span>তি চতুরস্সবীজনী। <span class="bld">ত</span>ন্তি ৰিধূপনং, কতং হোতূতি সম্বন্ধো। ইধাপি তংসদ্দো গলিতো। ৰেল়ুদন্তৰিলীৰেহি ৰা মোরপিঞ্ছেহি ৰা চম্মৰিকতীহি ৰা কতং হোতূতি যোজনা। সব্বং ৰিধূপনন্তি সম্বন্ধো। পাল়িযং <span class="bld">তালৰণ্ট</span>ন্তি সহ ৰণ্টেন কতং তালং তালৰণ্টং, তালসদ্দেন তংমযা মণ্ডলবীজনী গহেতব্বা ৰিকারীৰিকারভাৰেন সম্বন্ধত্তা। <span class="bld">মকসবীজনী</span>তি <a name="V2.0108"></a> মকসানং পলাযনকবীজনী, দন্তমযৰিসাণমযদণ্ডকাপি মকসবীজনী ৰট্টতীতি যোজনা। ‘‘ৰাকমযবীজনিযা’’তি পদং ‘‘সঙ্গহিতা’’তি পদে আধারো, করণং ৰা।</p>
<p class="bodytext"><a name="para270"></a><span class="paranum">২৭০</span>. <span class="bld">যস্সা</span>তি ভিক্খুস্স চক্খুং ৰা দুব্বলং হোতীতি যোজনা। <span class="bld">অঞ্ঞো</span>তি কাযডাহাদীহি আবাধেহি অঞ্ঞো, কোচি আবাধো ৰা উপ্পজ্জতীতি যোজনা। ‘‘ৰস্সে পনা’’তি পদং ‘‘চীৰরগুত্তত্থ’’ন্তি পদে এৰ সম্বন্ধিতব্বং। <span class="bld">চীৰরগুত্তত্থ</span>ন্তি চীৰরস্স ৰস্সতেমনতো গুত্তত্থং, ৰাল়মিগচোরভযেসু সন্তেসূতি সম্বন্ধো। তালপণ্ণাদিনা একেন পণ্ণেন কতং ছত্তং <span class="bld">একপণ্ণচ্ছত্তং। সব্বত্থেৰা</span>তি সব্বেসু এৰ গামারঞ্ঞেসু।</p>
<p class="bodytext">‘‘অসি অস্সা’’তি ইমিনা <span class="bld">অসিস্সা</span>তি পদস্স অনৰকাসৰিধিং দস্সেতি। <span class="bld">অসী</span>তি খগ্গো। <span class="bld">অস্সা</span>তি চোরস্স, অসীতি সম্বন্ধো। <span class="bld">ৰিজ্জোতলতী</span>তি এত্থ অলপচ্চযো রূপসিদ্ধিমত্তোৰাতি আহ ‘‘ৰিজ্জোততী’’তি। ‘‘চতুহত্থোযেৰা’’তি ইমিনা পমাণযুত্তোতি পদস্স অত্থং দস্সেতি। <span class="bld">ততো</span>তি চতুহত্থতো। <span class="bld">সব্বেস</span>ন্তি গিলানাগিলানানং। ‘‘সক্কা পনা’’তি পদং ‘‘ন ৰট্টতী’’তি পদে কত্তা, ‘‘দাতব্বা’’তি পদে কম্মং। সম্মন্নিত্বাৰ দাতব্বা, ন ৰিনা সম্মুতিযাতি অধিপ্পাযো।</p>
<p class="bodytext"><a name="para273"></a><span class="paranum">২৭৩</span>. <span class="bld">আগত</span>ন্তি উদরিযতো নিক্খমিত্বা আগতং। <span class="bld">উগ্গার</span>ন্তি গলতো উগ্গারং ভোজনন্তি সম্বন্ধো। <span class="bld">সন্ধারেত্বা</span>তি পতিট্ঠাপেত্বা। অসন্ধারিতমেৰ হুত্বাতি সম্বন্ধো।</p>
<p class="bodytext"><span class="bld">য</span>ন্তি <a name="M0.0461"></a> খাদনীযভোজনীযং, পতিতন্তি সম্বন্ধো। <span class="bld">ত</span>ন্তি খাদনীযভোজনীযং, গহেত্বা পরিভুঞ্জিতুন্তি সম্বন্ধো। <span class="bld">ইদ</span>ন্তি ৰচনং।</p>
<p class="bodytext"><a name="para274"></a><span class="paranum">২৭৪</span>. <span class="bld">কুব্বং করিস্সামী</span>তি এত্থ করিযতি উচ্চারিযতীতি কুব্বন্তি ৰুত্তে সদ্দোতি আহ ‘‘সদ্দং করিস্সামী’’তি। <span class="bld">সদ্দ</span>ন্তি ‘‘অযং মং ভিক্খু ৰিপ্পকরোতী’’তি উচ্চাসদ্দং। <span class="bld">নখাদীহী</span>তিআদিসদ্দেন মুখকুট্টে সঙ্গণ্হাতি। <span class="bld">অনুরক্খনত্থ</span>ন্তি অনুদযেন পালনত্থং। <span class="bld">নখচ্ছেদনন্তি</span> নখং ছিন্দতি অনেনাতি নখচ্ছেদনং, সত্থকাদি। ৰীসতিমট্ঠন্তি এত্থ ৰীসতিযা নখানং মট্ঠং ৰীসতিমট্ঠন্তি দস্সেন্তো আহ ‘‘ৰীসতিপি নখে’’তিআদি। <span class="bld">লিখিতমট্ঠে</span>তি লিখিতে হুত্বা মট্ঠে। <span class="bld">কারাপেন্তী</span>তি নহাপিতে কারাপেন্তি। <span class="bld">নখতো</span>তি নখতো ৰা নখন্তরতো ৰা। <span class="bld">অপকড্ঢিতু</span>ন্তি কড্ঢিত্বা অপনেতুং।</p>
<p class="bodytext"><a name="para275"></a><span class="paranum">২৭৫</span>. <span class="bld">খুরকোসক</span>ন্তি <a name="V2.0109"></a> খুরস্স ঠপনকং। <span class="bld">কত্তরিযা</span>তি কন্তিযতি ছিন্দিযতি ইমাযাতি কত্তরি, অযোমযো একো উপকরণৰিসেসো, তায। ‘‘ছেদাপেন্তী’’তি ইমিনা <span class="bld">কপ্পাপেন্তী</span>তি এত্থ কপ্পসদ্দস্স ৰিধ্যত্থং অধিপ্পাযেন দস্সেতি। <span class="bld">মস্সুং ৰড্ঢাপেন্তী</span>তি এত্থ মস্সুং ৰড্ঢেত্বা রুহাপেন্তীতি অত্থং পটিক্খিপন্তো আহ ‘‘মস্সুং দীঘং কারাপেন্তী’’তি। <span class="bld">এল়কমস্সূ</span>তি এল়কস্স ৰিয মস্সূতি এল়কমস্সু। ‘‘গোলোমিক’’ন্তি ৰুচ্চতীতি সম্বন্ধো। ‘‘চতুকোণ’’ন্তি ইমিনা <span class="bld">চতুরস্স</span>ন্তি এত্থ অংসসদ্দো কোণত্থোতি দস্সেতি। চতুরস্সন্তি এত্থ হি ‘‘চতুরংস’’ন্তি ৰত্তব্বে নিগ্গহিতস্স লোপং কত্বা পরস্স সকারস্স দ্বেভাৰং কত্বা ‘‘চতুরস্স’’ন্তি ৰুত্তং। <span class="bld">লোমসংহরণ</span>ন্তি লোমানং অপনযনং। <span class="bld">লোমরাজিট্ঠপন</span>ন্তি লোমলেখাঠপনং। <span class="bld">সব্বত্থা</span>তি সব্বেসু, মস্সুকপ্পনাদীসূতি সম্বন্ধো। <span class="bld">গণ্ডৰণরুধিআবাধপচ্চযা</span>তি গণ্ডো চ ৰণো চ রুধি চ গণ্ডৰণরুধযো, তেযেৰ আবাধা গণ্ডৰণরুধিআবাধা, তেসং পচ্চযা। <span class="bld">ৰণো</span>তি মহন্তো ৰণো। <span class="bld">রুধী</span>তি খুদ্দকো ৰণো। <span class="bld">সক্খরাদীহী</span>তি সক্খরমধুসিত্থকেহি। <span class="bld">সণ্ডাসো</span>তি সুট্ঠু লোমং ডংসতীতি সণ্ডাসো। <span class="bld">য</span>ন্তি লোমং, ঠিতন্তি সম্বন্ধো। কত্থ ঠিতন্তি আহ ‘‘ভমুকায ৰা’’তিআদি। কিং হুত্বা ঠিতন্তি <a name="M0.0462"></a> আহ – ‘‘উগ্গন্ত্বা ৰিভচ্ছং ঠিত’’ন্তি, ৰিভচ্ছং হুত্বা ঠিতন্তি যোজনা। ৰিসেসেন সোভণং ভক্খতীতি <span class="bld">ৰিভচ্ছো,</span> অসোভণো। ‘‘ৰিগচ্ছ’’ন্তিপি পাঠো, ৰিরূপং গচ্ছতি, গমযতীতি ৰা <span class="bld">ৰিগচ্ছো</span>। তত্থ পুরিমপাঠোযেৰ মূলপাঠোতি দট্ঠব্বোতি। পলিতং ৰা অপলিতং ৰা তাদিসং লোমন্তি যোজনা।</p>
<p class="bodytext"><a name="para277"></a><span class="paranum">২৭৭</span>. <span class="bld">কংসপত্থরিকা</span>তি এত্থ কংসআপণে পত্থরন্তি পসারেন্তীতি কংসপত্থরিকাতি ৰুত্তে কংসভণ্ডৰাণিজা গহেতব্বাতি আহ ‘‘কংসভণ্ডৰাণিজা’’তি। ৰাসিদণ্ডাদীনং অপাতনত্থং বন্ধতি অনেন লোহেনাতি <span class="bld">বন্ধনং,</span> তমেৰ মত্তং অপ্পন্তি বন্ধনমত্তং।</p>
<p class="bodytext"><a name="para278"></a><span class="paranum">২৭৮</span>. <span class="bld">নিক্খমন্তেনা</span>তি আরামতো নিক্খমন্তেন। <span class="bld">যত্থা</span>তি যস্মিং ঠানে। ‘‘সরিত্বা’’তি ইমিনা অসরিত্বা পিণ্ডায চরিতব্বন্তি দস্সেতি। <span class="bld">বহুরজ্জুক</span>ন্তি বহূ রজ্জুযো এতস্সাতি বহুরজ্জুকং। ইমিনা কলাপেন বহুরজ্জূনং সমূহেন কত্তব্বন্তি <span class="bld">কলাপুক</span>ন্তি ৰচনত্থং দস্সেতি, ইকারস্সুকারো। <span class="bld">দেড্ডুভক</span>ন্তি এত্থ দেড্ডুভসদ্দেন তস্স সীসং গহেতব্বং একদেসূপচারেন, দেড্ডুভং ৰিযাতি দেড্ডুভকং, সদিসত্থে কপচ্চযো হোতি। তেন ৰুত্তং ‘‘উদকসপ্পসীসসদিস’’ন্তি। ‘‘মুরজৰট্টিসণ্ঠান’’ন্তি ইমিনা মুরজসদ্দেন মুরজৰট্টি গহেতব্বা তস্স ৰিকারত্তা, তেন সদিসং <span class="bld">মুরজ</span>ন্তি ৰচনত্থং দস্সেতি। <span class="bld">ৰেঠেত্বা</span>তি বহুরজ্জুকে একতো ৰেঠেত্বা। <span class="bld">মদ্দৰীণ</span>সদ্দো পামঙ্গপরিযাযো। মদ্দৰীণং ৰিযাতি <span class="bld">মদ্দৰীণং</span>। তেন ৰুত্তং ‘‘পামঙ্গসণ্ঠান’’ন্তি। ‘‘পগেৰ বহূনী’’তি ইমিনা ‘‘একম্পী’’তি এত্থ পিসদ্দস্স সম্ভাৰনত্থং দস্সেতি। <span class="bld">মচ্ছকণ্টকৰাযিমা</span>তি মচ্ছকণ্টকং <a name="V2.0110"></a> ৰিয দস্সেত্বা ৰাযিমা। <span class="bld">কুঞ্জরচ্ছিকাদিভেদা</span>তি ৰারণঅচ্ছিকাদিভেদা। ৰারণো হি কুং ভূমিং জরাপেতীতি <span class="bld">কুঞ্জরো</span>তি (ৰি॰ ৰ॰ অট্ঠ॰ ৩১; অ॰ নি॰ টী॰ ১.১.২) চ কুঞ্জে নিকুঞ্জে রমতীতি <span class="bld">কুঞ্জরো</span>তি চ ৰুচ্চতি। তস্স অচ্ছি ৰিযাতি <span class="bld">কুঞ্জরচ্ছিকং,</span> তং আদি যেসং তানীতি কুঞ্জরচ্ছিকাদীনি, তেসং ভেদাতি <span class="bld">কুঞ্জরচ্ছিকাদিভেদা</span>। আদিসদ্দেন গোণচ্ছিকাদযো সঙ্গণ্হাতি। ‘‘কুঞ্চিকাকোসকসণ্ঠান’’ন্তি ইমিনা সূকরস্স অন্তং ৰিয <a name="M0.0463"></a> <span class="bld">সূকরন্তক</span>ন্তি অত্থং দস্সেতি। সূকরস্স হি অন্তং কুঞ্চিকাকোসকং ৰিয মজ্ঝে সুসিরো হোতি। <span class="bld">সূকরন্তকং অনুলোমেতী</span>তি সূকরন্তকেন অনুলোমেতি। <span class="bld">দসাসুযেৰা</span>তি কাযবন্ধনস্স অন্তেসুযেৰ। <span class="bld">এত্থা</span>তি দসাসু। ‘‘চতুন্নং উপরি ন ৰট্টতী’’তি ইমিনা মুরজদসা ততো উপরি ৰট্টতীতি দস্সেতি। <span class="bld">ৰেঠেত্বা</span>তি রজ্জুং ৰত্থেন ৰেঠেত্বা। <span class="bld">মুদ্দিকসণ্ঠানেনা</span>তি ৰরকসীসসণ্ঠানেন। <span class="bld">এৰং সিব্বিতা</span>তি এৰং সিব্বিযমানা। <span class="bld">হী</span>তি ফলজোতকো। <span class="bld">পাসন্তো</span>তি পাসকোটি।</p>
<p class="bodytext"><a name="para280"></a><span class="paranum">২৮০</span>. ওলম্বকং কত্বা নিৰত্থং <span class="bld">হত্থিসোণ্ডকং</span> নামাতি যোজনা। <span class="bld">চোল়িকইত্থীন</span>ন্তি চোল়রট্ঠে নিৰাসীনং ইত্থীনং। হত্থিযা সোণ্ডো ৰিয হত্থিসোণ্ডকং নিৰত্থং। মচ্ছৰালং ৰিযাতি <span class="bld">মচ্ছৰালকং</span>। চত্তারো কণ্ণা এতস্স নিৰত্থস্সাতি <span class="bld">চতুকণ্ণকং</span>। তালৰণ্টং ৰিযাতি <span class="bld">তালৰণ্টকং</span>। সতং ৰলিনো এতস্স নিৰত্থস্সাতি <span class="bld">সতৰলিকং</span>। ‘‘অনেকক্খত্তু’’ন্তি ইমিনা ‘‘সতৰলিক’’ন্তি এত্থ সতসদ্দস্স অনেকত্থৰাচকতং দস্সেতি। ‘‘ৰামদক্খিণপস্সেসু ৰা’’তি ইমিনা পুরিমনিৰত্থং কটিতো পট্ঠায হেট্ঠা নিৰত্থং নামাতি দস্সেতি।</p>
<p class="bodytext">সংৰল্লিত্বা নিৰত্থং <span class="bld">সংৰল্লিযং</span>। মল্লো চ কম্মকারো চ <span class="bld">মল্লকম্মকারা,</span> তে আদযো যেসং তেতি মল্লকম্মকারাদযো। আদিসদ্দেন ধুত্তাদযো সঙ্গণ্হাতি। যম্পি নিৰত্থং নিৰাসেন্তি, সব্বং তং নিৰত্থং ন ৰট্টতীতি যোজনা। একং ৰা কোণন্তি সম্বন্ধো। <span class="bld">কোণে</span>তি অন্তরৰাসকস্স কোণে। ‘‘তথা’’তি ইমিনা ‘‘একং ৰা দ্বে ৰা কোণে উক্খিপিত্বা অন্তরৰাসকস্স উপরি লগ্গেন্তী’’তি অত্থং অতিদিসতি। অন্তোকাসাৰস্স দস্সেত্বাতি সম্বন্ধো। দ্বে নিৰাসেন্তেন অগিলানেনাতি যোজনা। <span class="bld">সগুণ</span>ন্তি অন্তোকাসাৰেন বহিকাসাৰং সমানগুণং কত্বা। <span class="bld">ইতী</span>তিআদি নিগমনং। <span class="bld">যঞ্চা</span>তি যং নিৰত্থঞ্চ। <span class="bld">ইধা</span>তি খুদ্দকৰত্থুক্খন্ধকে। যঞ্চ সেখিযৰণ্ণনাযং (পাচি॰ অট্ঠ॰ ৫৭৬ আদযো) পটিক্খিত্তন্তি সম্বন্ধো। সব্বং তং নিৰত্থন্তি যোজনা। নিব্বিকারং কত্বাতি সম্বন্ধো। <span class="bld">উভো</span> <a name="M0.0464"></a> <span class="bld">কণ্ণে</span>তি হেট্ঠা ঠিতে উভো কণ্ণে উপরি চ ঠিতে উভো কণ্ণে। <span class="bld">ত</span>ন্তি পরিমণ্ডলপারুপনং।</p>
<p class="bodytext"><span class="bld">তত্থা</span>তি ‘‘গিহিপারুত’’ন্তি ৰচনে যংকিঞ্চি অঞ্ঞথাপারুতং অত্থীতি সম্বন্ধো। <span class="bld">তস্মা</span>তি যস্মা <a name="V2.0111"></a> গিহিপারুতং নাম, তস্মা, পরিমণ্ডলং পারুপিতব্বন্তি সম্বন্ধো। ‘‘যথা পারুপন্তি, যথা চ ঠপেন্তী’’তিআদিনা যোজনা কাতব্বা। <span class="bld">তস্সেৰা</span>তি দীঘসাটকস্সেৰ। <span class="bld">তস্সেৰা</span>তি সাটকস্সেৰ। <span class="bld">পাল়িকারকো</span>তি পাল়িং গণ্হন্তং ৰা ৰাচেন্তং ৰা কারকো। <span class="bld">তথা</span>তি যথা পারুপন্তি, তথা।</p>
<p class="bodytext"><a name="para281"></a><span class="paranum">২৮১</span>. কুহিঞ্চি ঠানং গচ্ছতো রঞ্ঞোতি যোজনা। ‘‘পরিক্খারভণ্ডৰহনমনুস্সা’’তি ইমিনা তে মনুস্সা মুণ্ডং সীসং চোল়কেন ৰেঠেন্তীতি <span class="bld">মুণ্ডৰেঠিনো</span> নামাতি দস্সেতি। <span class="bld">অধিপ্পাযো</span>তি উজ্ঝাযন্তানং মনুস্সানমধিপ্পাযো। <span class="bld">অন্তরাকাজ</span>ন্তি এত্থ অন্তরাসদ্দো মজ্ঝত্থৰাচকোতি আহ ‘‘মজ্ঝে’’তি। ‘‘লগ্গেত্বা’’তিআদিনা কাজস্স অন্তরে লগ্গেত্বা ৰহিতব্বং অন্তরাকাজন্তি ৰচনত্থং দস্সেতি।</p>
<p class="bodytext"><a name="para282"></a><span class="paranum">২৮২</span>. ‘‘চক্খূনং হিত’’ন্তি ইমিনা <span class="bld">অচক্খুস্স</span>ন্তি এত্থ স্সপচ্চযো চক্খুসদ্দতো হিতত্থে হোতীতি দস্সেতি। <span class="bld">পমাণঙ্গুলেনা</span>তি ৰড্ঢকীনং পমাণযুত্তেন অঙ্গুলেন।</p>
<p class="bodytext"><a name="para283"></a><span class="paranum">২৮৩</span>. ‘‘তিণৰনাদীসূ’’তি ইমিনা <span class="bld">দাযং আলিম্পেন্তী</span>তি এত্থ দাযসদ্দো ৰনৰাচকোতি দস্সেতি। ‘‘অগ্গিং দেন্তী’’তি ইমিনা আপুব্বো লিপিধাতু উপসগ্গৰসেন অগ্গিদানত্থোতি দস্সেতি। <span class="bld">পরিত্ত</span>ন্তি এত্থ সমন্ততো তাযতি অনেনাতি পরিত্তন্তি দস্সেন্তো আহ ‘‘অপ্পহরিতকরণেন ৰা পরিখাখণেন ৰা পরিত্তাণ’’ন্তি। <span class="bld">এত্থা</span>তি পরিত্তকরণে। <span class="bld">দাতুং লব্ভতী</span>তি সযং দাতুং লব্ভতি। <span class="bld">হরিতু</span>ন্তি অপনেতুং। পত্তং ৰা অপত্তং ৰা অগ্গিন্তি সম্বন্ধো। <span class="bld">তথা</span>তি অগ্গিদানাদিনা আকারেন। উদকেন নিব্বাপেন্তেন ভিক্খুনাতি সম্বন্ধো।</p>
<p class="bodytext"><a name="para284"></a><span class="paranum">২৮৪</span>. <span class="bld">সতি</span> <a name="M0.0465"></a> <span class="bld">করণীযে</span>তি এত্থ করণীযসদ্দো কিচ্চপরিযাযোতি আহ ‘‘সুক্খকট্ঠাদিগ্গহণকিচ্চে’’তি। ‘‘সুক্খকট্ঠাদিগ্গহণ’’ ইতি পদেন কিচ্চসরূপং দস্সেতি। ‘‘পুরিসপ্পমাণ’’ন্তি ইমিনা <span class="bld">পোরিসিয</span>ন্তি এত্থ ণিযপচ্চযো পমাণত্থে হোতীতি দস্সেতি। পুরিসপ্পমাণং নাম উপরি বাহুদ্বযততস্স পুরিসস্স পমাণং। দিস্বা ৰা হুত্বা ৰা দিস্বাতি যোজনা। <span class="bld">অতিউচ্চম্পী</span>তি পিসদ্দো সম্ভাৰনত্থো। নীচং পন রুক্খং পগেৰাতি হি অত্থো।</p>
<p class="bodytext"><a name="para285"></a><span class="paranum">২৮৫</span>. <span class="bld">কল্যাণৰাক্করণা</span>তি এত্থ করিযতি উচ্চারিযতীতি <span class="bld">করণো,</span> সদ্দো, ৰাচাযেৰ করণো <span class="bld">ৰাক্করণো,</span> কল্যাণো ৰাক্করণো এতেসন্তি কল্যাণৰাক্করণাতি দস্সেন্তো আহ ‘‘মধুরসদ্দা’’তি। <span class="bld">ৰেদং ৰিযা</span>তি সুতিং ৰিয। <span class="bld">ৰাচনামগ্গ</span>ন্তি ৰাচনায উপাযং। <span class="bld">সকা</span>তি সম্মাসম্বুদ্ধসঙ্খাতস্স <a name="V2.0112"></a> সস্স অত্তনো এসা সকা। তেন ৰুত্তং ‘‘সম্মাসম্বুদ্ধেনা’’তি। সম্মাসম্বুদ্ধেন হি মাগধনিরুত্তিযা এৰ ধম্মো ভাসিতো, তস্মা সা মাগধনিরুত্তি সকা নামাতি ৰুচ্চতি। <span class="bld">নিরুত্তী</span>তি অত্থং নীহরিত্বা ৰুচ্চতে ইমায সদ্দপঞ্ঞত্তিযাতি নিরুত্তি, ৰচধাতুস্স ৰকারস্স উকারো, সব্বৰোহারো লব্ভতি। ইধ পন ‘‘সকাযা’’তি ৰুত্তত্তা মাগধৰোহারো এৰ। তেন ৰুত্তং ‘‘মাগধৰোহারো’’তি। ‘‘সভাৰনিরুত্তী’’তিপি পাঠো। এৰঞ্হি সতি সব্বসত্তানং সভাৰেন পৰত্তা মূলভাসাভূতা মাগধনিরুত্তিযেৰ।</p>
<p class="bodytext"><a name="para286"></a><span class="paranum">২৮৬</span>. লোকাযতং নাম তিত্থিযসত্থন্তি সম্বন্ধো। <span class="bld">ইমিনাৰ কারণেনা</span>তি ‘‘সেতো কাকো, কস্মা? অট্ঠীনং সেতত্তা। রত্তো বকো, কস্মা? লোহিতস্স রত্তত্তা’’ ইতি (ম॰ নি॰ অট্ঠ॰ ২.২২৩; সং॰ নি॰ অট্ঠ॰ ৩.৫.১০৮০; অ॰ নি॰ ১০.৬৯-৭০) ইমিনা এৰ কারণেন।</p>
<p class="bodytext"><a name="para288"></a><span class="paranum">২৮৮</span>. <span class="bld">অন্তরা</span> <a name="M0.0466"></a> <span class="bld">অহোসী</span>তি এত্থ অন্তরসদ্দো ব্যৰধানত্থোতি আহ ‘‘অন্তরিতা অহোসি পটিচ্ছন্না’’তি। তেন সদ্দেন ধম্মকথা ব্যৰধানা অহোসীতি অত্থো।</p>
<p class="bodytext"><a name="para289"></a><span class="paranum">২৮৯</span>. <span class="bld">আবাধপ্পচ্চযা</span>তি এত্থ আবাধস্স ভেসজ্জসঙ্খাতো পচ্চযো আবাধপচ্চযোতি দস্সেন্তো আহ ‘‘যস্সা’’তিআদি। ইমিনা আবাধোযেৰ পচ্চযো আবাধপচ্চযোতি অত্থং পটিক্খিপতি।</p>
<p class="bodytext"><a name="para293"></a><span class="paranum">২৯৩</span>. দুক্কটৰত্থু নাম অকপ্পিযৰোহারাদিনা মালাৰচ্ছরোপনাদি, পাচিত্তিযৰত্থু নাম মালাৰচ্ছরোপনাদিঅত্থায পথৰীখণনাদি। <span class="bld">পহরণী</span>তি পহরতি ইমাযাতি পহরণী। <span class="bld">এত</span>ন্তি ‘‘পহরণী’’তি এতং নামং। যস্স কস্সচি আৰুধসঙ্খাতস্স লোহভণ্ডস্সাতি সম্বন্ধো। <span class="bld">ত</span>ন্তি আৰুধসঙ্খাতং লোহভণ্ডং। <span class="bld">ৰুত্তমেৰা</span>তি ‘‘কতকং নাম পদুমকণ্ণিকাকার’’ন্তিআদিনা (চূল়ৰ॰ অট্ঠ॰ ২৬৯) ৰুত্তমেৰ। <span class="bld">ধনিযস্সেৰা</span>তি ধনিযস্স এৰ। অঞ্ঞেসঞ্হি কতায সব্বমত্তিকামযকুটিযা অপাকটত্তা ৰুত্তং ‘‘ধনিযস্সেৰা’’তি। অথ ৰা ধনিযস্স সব্বমত্তিকামযকুটি ইৰাতি যোজনা। <span class="bld">সব্বত্থা</span>তি সব্বস্মিং খুদ্দকৰত্থুক্খন্ধকে।</p>
<p class="centered">ইতি খুদ্দকৰত্থুক্খন্ধকৰণ্ণনায যোজনা সমত্তা।</p>
<p class="title">৬. সেনাসনক্খন্ধকং</p>
<p class="subhead">ৰিহারানুজাননকথা</p>
<p class="bodytext"><a name="para294"></a><span class="paranum">২৯৪</span>. সেনাসনক্খন্ধকে <a name="V2.0113"></a> <span class="bld">অপঞ্ঞত্তং হোতী</span>তি এত্থ ন ঞপধাতু হোতি, অপিচ ঞাধাতুযেৰ, সো চ খো অনুজাননত্থোতি আহ ‘‘অননুঞ্ঞাতং হোতী’’তি। ইমিনা ঞাধাতুস্স অৰবোধনাদযো অত্থে নিৰত্তেতি, অনুজাননত্থংযেৰ দস্সেতি। অড্ঢযোগাদীনং ৰিসুং গহিতত্তা ৰিহারসদ্দেন পারিসেসতো অৰসেসাৰাসোৰ গহেতব্বোতি আহ ‘‘অড্ঢযোগাদিমুত্তকো অৰসেসাৰাসো’’তি। <span class="bld">সুৰণ্ণৰঙ্কগেহ</span>ন্তি সুৰণ্ণৰঙ্কছদনেন ছাদিতং গেহং। <span class="bld">ইট্ঠকাগুহা</span>তি ইট্ঠকায <a name="M0.0467"></a> কতা গুহা। এসেৰ নযো সেসেসুপি। <span class="bld">আগতস্স চ অনাগতস্স চা</span>তি এত্থ চসদ্দেন দ্বন্দৰাক্যং দস্সেতি। আগচ্ছতীতি <span class="bld">আগতো,</span> ন আগতো <span class="bld">অনাগতো,</span> সঙ্ঘো। আগতো চ অনাগতো চ <span class="bld">আগতানাগতো,</span> সমাহারদ্বন্দো পুংলিঙ্গো, তস্স। ‘‘অপ্পটিহতচারস্সা’’তি ইমিনা চতূসু দিসাসু অপ্পটিহতচারো <span class="bld">চাতুদ্দিসো</span>তি ৰচনত্থং দস্সেতি।</p>
<p class="bodytext"><a name="para295"></a><span class="paranum">২৯৫</span>. অনুমোদনগাথাসু এৰং ৰিনিচ্ছযো ৰেদিতব্বোতি যোজনা। <span class="bld">উতুৰিসভাগৰসেনা</span>তি সীতউণ্হানং উতূনং ৰিসভাগৰসেন। <span class="bld">সংফুসিতকৰাতো</span>তি সহ উদকবিন্দুনা আগতো ৰাতো। এত্থ হি সংসদ্দো সহত্থো, ফুসিতসদ্দো উদকবিন্দুৰাচকো। <span class="bld">উজুকমেঘৰুট্ঠিযো এৰা</span>তি ৰাতেন অপহরিতত্তা উজুকং পতিতা মেঘৰুট্ঠিযো এৰ। পাল়িযং <span class="bld">ততো</span>তি এত্থ তোপচ্চযো পচ্চত্তত্থে ৰত্ততি। সো ৰিহারোতি হি অত্থো। <span class="bld">ৰাল়মিগানি চা</span>তি ৰাল়মিগে চ। লিঙ্গৰিপল্লাসো হেস। <span class="bld">এতানি সব্বানী</span>তি ‘‘সীত’’ন্তিআদীনি সব্বানি সত্ত পদানি। <span class="bld">যোজেতব্বানী</span>তি সো ৰিহারো সীতং পটিহনতি…পে॰… ৰুট্ঠিযো পটিহনতীতি যোজেতব্বানীতি অত্থো।</p>
<p class="bodytext">‘‘ৰিহারেনা’’তি ইমিনা পাল়িযং <span class="bld">ততো</span>তি এত্থ তোপচ্চযো কত্তুত্থে হোতীতি দস্সেতি, তেন ৰিহারেনাতি অত্থো। <span class="bld">পটিহঞ্ঞতী</span>তি পটিহনীযতি। <span class="bld">সুখত্থ</span>ন্তি এত্থ উত্তরপদলোপোতি আহ ‘‘সুখৰিহারত্থ’’ন্তি। ‘‘লেণত্থঞ্চ সুখত্থঞ্চা’’তি পদদ্বযং ‘‘হোতী’’তি পাঠসেসেন যোজেতব্বং। ৰিহারদানং লেণত্থঞ্চ সুখত্থঞ্চ হোতীতি হি অত্থো। <span class="bld">ইদ</span>ন্তি অযং অধিপ্পাযো। <span class="bld">ৰুত্ত</span>ন্তি ৰুত্তো। ৰিহারদানং সুখত্থঞ্চ হোতীতি যোজনা। ঝাযিতুং ৰিপস্সিতুঞ্চ যং সুখং অত্থীতি সম্বন্ধো। <span class="bld">তদত্থ</span>ন্তি তস্স সুখস্স অত্থায। <span class="bld">পরপদেনপী</span>তি ‘‘ঝাযিতুঞ্চ ৰিপস্সিতু’’ন্তি পদদ্বযতো <a name="V2.0114"></a> পরং ঠিতেন ‘‘ৰিহারদান’’ন্তি পদেনপি। <span class="bld">ইধা</span>তি ইমস্মিং ৰিহারে। <span class="bld">ৰিহারদান</span>ন্তি ৰিহারস্স দানং, দাতব্বৰিহারং ৰা, ৰণ্ণিতন্তি সম্বন্ধো। <span class="bld">ৰুত্ত</span>ন্তি সংযুত্তনিকাযে ৰুত্তং। সাধকপাল়িযং যো উপস্সযং দদাতি, সো চ <span class="bld">সব্বদদো</span> সব্বেসং বলাদীনং <a name="M0.0468"></a> দদো হোতীতি যোজনা। <span class="bld">সো চা</span>তি এত্থ চসদ্দো অৰধারণত্থো। সো এৰাতি হি অত্থো।</p>
<p class="bodytext">‘‘ৰিহারে’’তি ইমিনা <span class="bld">ৰাসযেত্থা</span>তি এত্থ এতসদ্দস্স ৰিসযং দস্সেতি। <span class="bld">ৰাসযে</span>তি ৰাসেয্য। <span class="bld">তেসং অন্নঞ্চা</span>তি এত্থ ‘‘তেস’’ন্তি পদং ‘‘অনুচ্ছৰিয’’ন্তি পাঠসেসেন যোজেতব্বন্তি দস্সেন্তো আহ ‘‘তেসং অনুচ্ছৰিয’’ন্তি। তত্থ অনুচ্ছৰিযং অন্নঞ্চ অনুচ্ছৰিযানি ৰত্থানি চাতি যোজনা। অথ ৰা <span class="bld">তেস</span>ন্তি ভুম্মত্থে সম্পদানৰচনন্তি দস্সেন্তো আহ ‘‘তেসূ’’তি, ভিক্খূসূতি অত্থো। <span class="bld">উজুভূতেসূ</span>তি এত্থ সম্পদানত্থে ভুম্মৰচনং কত্বা উজুভূতানং তেসং ভিক্খূনং দদেয্যাতি অত্থোপি যুজ্জতেৰ। ‘‘অকুটিলচিত্তেসূ’’তি ইমিনা ‘‘উজুভূতেসূ’’তি এত্থ উজুসদ্দস্স অকুটিলত্থঞ্চ ভূতসদ্দেন বাহিরত্থসমাসঞ্চ দস্সেতি। উজুভূতং চিত্তমেতেসন্তি <span class="bld">উজুভূতা</span>তি ৰচনত্থো কাতব্বো। <span class="bld">নিদহেয্যা</span>তি নিখণিত্বা ঠপেয্য। ‘‘ন চিত্তপসাদং ৰিরাধেত্বা’’তি ইমিনা <span class="bld">ৰিপ্পসন্নেন চেতসা</span>তি এত্থ এৰত্থফলং ৰা অঞ্ঞত্থাপোহনং ৰা দস্সেতি। <span class="bld">হী</span>তি ফলজোতকো। এৰং ৰিপ্পসন্নচিত্তস্স তস্স ৰিহারদাযকস্স তে ভিক্খূ ধম্মং দেসেন্তীতি যোজনা।</p>
<p class="bodytext"><a name="para296"></a><span class="paranum">২৯৬</span>. <span class="bld">আৰিঞ্ছনছিদ্দ</span>ন্তি অঙ্গুলিং অৰ পৰেসেত্বা অঞ্ছতি আকড্ঢতি এত্থ, এতেনাতি ৰা <span class="bld">আৰিঞ্ছনং</span>। অৰপুব্বো অছিধাতু, উপসগ্গঅকারস্স দীঘং কত্বা, ধাতুঅকারস্স চ ইকারং কত্বা ‘‘আৰিঞ্ছন’’ন্তি ৰুত্তং, তমেৰ ছিদ্দং আৰিঞ্ছনছিদ্দং। <span class="bld">আৰিঞ্ছনরজ্জু</span>ন্তি কৰাটচ্ছিদ্দে অৰ পৰেসেত্বা অঞ্ছতি আকড্ঢতি ইমাযাতি <span class="bld">আৰিঞ্ছনা,</span> সাযেৰ রজ্জূতি আৰিঞ্ছনরজ্জু। কাচি রজ্জু ন ন ৰট্টতীতি যোজনা। অথ ৰা ন ৰট্টতি ন হোতি, ৰট্টতিযেৰাতি যোজনা। <span class="bld">তীণি তালানী</span>তি এত্থ তালসদ্দো কুঞ্চিকাপরিযাযোতি আহ ‘‘তিস্সো কুঞ্চিকাযো’’তি। ইমিনা তালসদ্দস্স রুক্খতূরিযৰিসেসে নিৰত্তেতি। <span class="bld">যং য</span>ন্তি উপকরণং। <span class="bld">তস্সা</span>তি যন্তকস্স। <span class="bld">ৰেদিকাৰাতপান</span>ন্তি ৰাতং পিৰতি অনেনাতি <span class="bld">ৰাতপানং,</span> ৰেদিকায কতং ৰাতপানং ৰেদিকাৰাতপানং। <span class="bld">চক্কলিক</span>ন্তি এত্থ চক্কাকারেন অলতি পৰত্ততীতি <span class="bld">চক্কলং,</span> চোল়কপাদপুঞ্জনং। তেন বন্ধিতব্বন্তি <span class="bld">চক্কলিক</span>ন্তি দস্সেন্তো আহ <a name="M0.0469"></a> ‘‘চোল়কপাদপুঞ্জনং বন্ধিতু’’ন্তি। ‘‘ৰাতপানপ্পমাণেন ভিসিং কত্বা’’তি ইমিনা ৰাতপানপমাণেন কতা ভিসি <span class="bld">ৰাতপানভিসী</span>তি ৰচনত্থং দস্সেতি।</p>
<p class="bodytext"><a name="para297"></a><span class="paranum">২৯৭</span>. ‘‘উচ্চকম্পি আসন্দিক’’ন্তি ৰচনতো ৰট্টতীতি ৰেদিতব্বোতি সম্বন্ধো। একতোভাগেন <a name="V2.0115"></a> দীঘপীঠং অট্ঠঙ্গুলপাদকমেৰ ৰট্টতীতি যোজনা। ততো অধিকং ন ৰট্টতীতি অধিপ্পাযো। <span class="bld">পমাণাতিক্কন্তোপী</span>তি পিসদ্দো পমাণযুত্তো পন পগেৰাতি দস্সেতি। <span class="bld">সত্তঙ্গো</span>তি তীসু দিসাসু অপস্সযো, চত্তারো পাদাতি সত্ত অঙ্গানি এতস্সাতি সত্তঙ্গো। <span class="bld">অযম্পী</span>তি পিসদ্দো আসন্দিকং অপেক্খতি। এল়কপাদপীঠং নাম ৰুচ্চতীতি সম্বন্ধো। এল়কস্স পাদো ৰিয পাদো এত্থাতি <span class="bld">এল়কপাদং,</span> তমেৰ পীঠং <span class="bld">এল়কপাদপীঠং। আমলকৰণ্ণিকপীঠ</span>ন্তি আমলকায ৰণ্ণো সণ্ঠানো আমলকৰণ্ণো, তেন যোজিতং আমলকৰণ্ণিকং, তদেৰ পীঠং আমলকৰণ্ণিকপীঠং। ‘‘আকারেনা’’তি ইমিনা ৰণ্ণসদ্দস্স সণ্ঠানত্থং দস্সেতি। <span class="bld">ইমানী</span>তি পীঠানি। <span class="bld">এত্থা</span>তি পীঠে। <span class="bld">মুঞ্চপব্বজময</span>ন্তি মুঞ্জেন চ পব্বজেন চ কতং।</p>
<p class="bodytext"><span class="bld">মনুস্সান</span>ন্তি ৰড্ঢকীমনুস্সানং। <span class="bld">ছৰিসংরক্খনত্থাযা</span>তি ছৰিযা ৰিনাসনতো সুট্ঠু রক্খনত্থায। <span class="bld">সিম্বলিরুক্খাদীন</span>ন্তিআদিসদ্দেন তূলনিব্বত্তকে সব্বরুক্খে সঙ্গণ্হাতি। <span class="bld">খীরৰল্লিআদীন</span>ন্তিআদিসদ্দেন তূলনিব্বত্তকা সব্বা লতাযো সঙ্গণ্হাতি। <span class="bld">পোটকীতিণাদীন</span>ন্তিআদিসদ্দেন তূলনিব্বত্তকা সব্বা তিণজাতিযো সঙ্গণ্হাতি। <span class="bld">তীহী</span>তি রুক্খলতাপোটকীহি। ননু ভূতগামানং অনেকত্তা এতেহি তীহি মুত্তো ভূতগামো অত্থি, কস্মা পন সব্বভূতগামা সঙ্গহিতা হোন্তীতি আহ ‘‘রুক্খৰল্লিতিণজাতিযো হী’’তিআদি। তত্থ হি যস্মা নত্থি, তস্মা সঙ্গহিতা হোন্তীতি যোজনা। <span class="bld">তস্মা</span>তি যস্মা নত্থি, তস্মা। সব্বম্পি এতং তূলন্তি যোজনা। বিব্বোহনে লোমম্পি ৰট্টতীতি সম্বন্ধো। <span class="bld">লোমম্পী</span>তি পিসদ্দেন তূলং অপেক্খতি। <span class="bld">যংকিঞ্চি পুপ্ফ</span>ন্তি সব্বং পুপ্ফং। পত্তং পাপুণিত্বা সুদ্ধং তমালপত্তমেৰ ন ৰট্টতি, অৰসেসং <a name="M0.0470"></a> সব্বং পত্তং সুদ্ধম্পি ৰট্টতীতি অধিপ্পাযো। <span class="bld">পঞ্চৰিধ</span>ন্তি উণ্ণচোল়ৰাকতিণপণ্ণৰসেন পঞ্চপকারং।</p>
<p class="bodytext">‘‘উপড্ঢকাযপমাণানী’’তি ইমিনা <span class="bld">অদ্ধকাযিকানী</span>তি এত্থ অদ্ধস্স কাযস্স পমাণেন কতানি <span class="bld">অদ্ধকাযিকানী</span>তি অত্থং দস্সেতি। যেসু বিব্বোহনেসু কটিতো পট্ঠায যাৰ সীসং উপদহন্তি, তানি বিব্বোহনানি অদ্ধকাযিকানি নামাতি যোজনা। <span class="bld">যস্সা</span>তি বিব্বোহনস্স। ৰিত্থারতো মুট্ঠিরতনং হোতীতি সম্বন্ধো। ইমিনা যত্থ সহ গীৰায সকলং সীসং ঠপেতুং সক্কা, তস্স মুট্ঠিরতনং ৰিত্থারপমাণন্তি দস্সেতি। ‘‘তীসু কণ্ণেসু দ্বিন্নং কণ্ণান’’ন্তি ইদং বিব্বোহনস্স উভোসু অন্তেসু ঠপেতব্বচোল়পমাণং সন্ধায ৰুত্তং। ইদং পন বিব্বোহনস্স উভোসু অন্তেসু ঠপিতচোল়স্স কোটিযা কোটিং আহচ্চ দ্বিগুণং কতং তিকণ্ণং হোতি, তেসু তীসু কণ্ণেসু দ্বিন্নং কণ্ণানমন্তরং ৰিদত্থি চতুরঙ্গুলং হোতি, মজ্ঝট্ঠানং কোটিতো কোটিমাহচ্চ মুট্ঠিরতনং হোতি, ইদং পন বিব্বোহনং তিকণ্ণং হোতি। ৰট্টং ৰা চতুরস্সাদিং ৰা কত্বা সিব্বিতং <a name="V2.0116"></a> যথা কোটিতো কোটি ৰিত্থারতো পুথুলট্ঠানং মুট্ঠিরতনং হোতি, এৰং সিব্বিতব্বং। ইতো অধিকং ন ৰট্টতি, ঊনং পন ৰট্টতিযেৰ। <span class="bld">সীসূপধান</span>ন্তি সীসং উপদহন্তি ঠপেন্তি এত্থাতি সীসূপধানং। <span class="bld">বিব্বোহনানী</span>তি ৰিসেসেন, ৰিসেসং ৰা সুখং ৰহন্তীতি বিব্বোহনানি। <span class="bld">উপরী</span>তি বিব্বোহনানং উপরি। যানি পন কপ্পিযতূলানি সন্তীতি যোজনা। <span class="bld">মহন্তম্পী</span>তি পিসদ্দো খুদ্দকং পন পগেৰাতি দস্সেতি। ৰিনযধরউপতিস্সত্থেরো পন আহাতি সম্বন্ধো। ‘‘ৰিনযধর’’ ইতি পদেন ফুস্সদেৰত্থেরতো ৰিসেসং দস্সেতি। <span class="bld">অকপ্পিযতূলং ৰা</span>তি ভিসিযং অকপ্পিযতূলং ৰা। বিব্বোহনে হি অকপ্পিযতূলং নাম নত্থি।</p>
<p class="bodytext"><span class="bld">পঞ্চভিসিযো</span>তি এত্থ ৰাক্যভাৰঞ্চ অসমাহারদিগুভাৰঞ্চ পটিক্খিপন্তো আহ ‘‘পঞ্চহি উণ্ণাদীহি পূরিতা ভিসিযো’’তি। ইমিনা পঞ্চহি উণ্ণাদীহি পূরিতা ভিসিযো পঞ্চভিসিযোতি ৰচনত্থং দস্সেতি। অত্থতো পন ৰাক্যম্পি অসমাহারদিগুপি যুজ্জতেৰ। কস্মা পঞ্চগণনা হোতীতি <a name="M0.0471"></a> আহ ‘‘তূলগণনায হী’’তিআদি। <span class="bld">হি</span> যস্মা তূলগণনায এতাসং গণনা ৰুত্তা, তস্মা পঞ্চভিসিযো হোন্তীতি যোজনা। <span class="bld">তত্থা</span>তি উণ্ণাদীসু পঞ্চসু। উণ্ণগ্গহণেন গহিতন্তি সম্বন্ধো। <span class="bld">কম্বলমেৰা</span>তি উণ্ণামযং কম্বলমেৰ। উণ্ণায, উণ্ণং ৰা পক্খিপিত্বা কতা ভিসি <span class="bld">উণ্ণাভিসি</span>। এসেৰ নযো <span class="bld">চোল়ভিসি</span>আদীসু।</p>
<p class="bodytext"><span class="bld">পমাণনিযমো</span>তি এত্তকা পমাণাতি পমাণস্স নিযমো। মঞ্চে অত্থরিতব্বা ভিসি <span class="bld">মঞ্চভিসি। এতাস</span>ন্তি মঞ্চভিসিআদীনং। যং এতং তূলন্তি যোজনা। <span class="bld">সূরকেপী</span>তি চম্মমযভিসিযম্পি। <span class="bld">এতেনা</span>তি কুরুন্দিযং ৰুত্তৰচনেন সিদ্ধং হোতীতি সম্বন্ধো।</p>
<p class="bodytext"><span class="bld">মঞ্চভিসি</span>ন্তি মঞ্চে অত্থরিতব্বং ভিসিং। ‘‘অত্থরণত্থায সংহরন্তীতি যুজ্জতী’’তি ইমিনা ‘‘অত্থরন্তী’’তি এত্থ কারিযূপচারেন অত্থো গহেতব্বোতি দস্সেতি। অত্থরণায হি সংহরণং কারণং নাম, অত্থরণং কারিযং নাম। <span class="bld">উপরী</span>তি ভিসিছৰিযা উপরি। <span class="bld">ফুসিতানী</span>তি বিন্দূনি। <span class="bld">ভিত্তিকম্ম</span>ন্তি ভিত্তিযং নানাৰণ্ণেহি রাজিকরণং ৰিয কত্তব্বং কম্মং।</p>
<p class="bodytext"><a name="para298"></a><span class="paranum">২৯৮</span>. <span class="bld">‘‘ইক্কাস’’</span>ন্তি নামং নিয্যাসসিলেসানং নামন্তি আহ ‘‘রুক্খনিয্যাসং ৰা সিলেসং ৰা’’তি। ‘‘কুণ্ডকমিস্সকমত্তিক’’ন্তি ইমিনা কুণ্ডকেন মিস্সকা মত্তিকা <span class="bld">কুণ্ডকমত্তিকা</span>তি ৰচনত্থং দস্সেতি। <span class="bld">সাসপপিট্ঠ</span>ন্তি সাসপচুণ্ণং। ‘‘বিন্দু বিন্দু <a name="V2.0117"></a> হুত্বা’’তি ইমিনা <span class="bld">অচ্চুস্সন্নং হোতী</span>তি এত্থ কারণূপচারং দস্সেতি। অচ্চুস্সন্নঞ্হি কারণং হোতি, ‘‘বিন্দু বিন্দু হুত্বা’’তি ঠানং কারিযং হোতি। ‘‘পুঞ্জিতু’’ন্তি সোধেতুং। <span class="bld">গণ্ডুপ্পাদগূথমত্তিক</span>ন্তি মহিলতায গূথমযং মত্তিকং। ইমিনা <span class="bld">লণ্ডমত্তিক</span>ন্তি এত্থ লণ্ডসদ্দো গূথপরিযাযোতি দস্সেতি।</p>
<p class="bodytext"><a name="para299"></a><span class="paranum">২৯৯</span>. <span class="bld">ন ভিক্খৰে পটিভানচিত্ত</span>ন্তি এত্থ ‘‘ইত্থিরূপকং পুরিসরূপক’’ন্তি পাল়িযং ৰুত্তত্তা কিং ইত্থিপুরিসরূপমেৰ ন ৰট্টতীতি আহ ‘‘ন কেৰল’’ন্তিআদি। তিরচ্ছানরূপম্পি কাতুং ৰা ‘‘করোহী’’তি ৰত্তুং ৰা ন <a name="M0.0472"></a> ৰট্টতীতি সম্বন্ধো। <span class="bld">দ্বারপাল</span>ন্তি দ্বারপালরূপং। <span class="bld">পসাদনীযানী</span>তি পসাদেতব্বানি, পসাদেতুং অরহানীতি অত্থো।</p>
<p class="bodytext"><a name="para300"></a><span class="paranum">৩০০</span>. <span class="bld">একঙ্গণা</span>তি অৰিহারট্ঠানেন সমানভূমিভাগা। <span class="bld">মুণ্ডচ্ছেদনগব্ভো</span>তি মুণ্ডেন ছাদেতব্বো গব্ভো।</p>
<p class="bodytext"><span class="bld">তত্থা</span>তি ৰিজ্ঝিতব্বরুক্খে। ‘‘কত’’ন্তি ইমিনা <span class="bld">কুলঙ্কপাদক</span>ন্তি এত্থ ণিকপচ্চযস্স অত্থং দস্সেতি। তং আহরিমং ভিত্তিপাদং পতিট্ঠাপেতুন্তি সম্বন্ধো। <span class="bld">ৰস্সপরিত্তাণত্থ</span>ন্তি ৰস্সোদকপরিত্তাণত্থং। ‘‘মদ্দিতমত্তিক’’ন্তি ইমিনা <span class="bld">উদ্দসুধ</span>ন্তি এত্থ সুধাসদ্দস্স লেপনসুধং দস্সেতি, ভোজনসুধং নিৰত্তেতি।</p>
<p class="bodytext"><span class="bld">পমুখ</span>ন্তি ৰিহারস্স পমুখং। <span class="bld">য</span>ন্তি পদেসং, হনন্তীতি সম্বন্ধো। তস্স কতপদেসস্সাতি যোজনা। <span class="bld">‘‘পঘান’’ন্তিপি ৰুচ্চতী</span>তি দীঘৰসেন ‘‘পঘান’’ন্তিপি ৰুচ্চতি। ইমিনা পুরিমপাঠে রস্সভাৰং দীপেতি। <span class="bld">‘‘পকুট্ট’’ন্তিপি পাঠো</span>তি সসংযোগৰসেন ‘‘পকুট্ট’’ন্তিপি পাঠো। ইমিনা পুরিমপাঠে নিসংযোগভাৰং দস্সেতি। <span class="bld">ৰংস</span>ন্তি ৰেল়ুং। <span class="bld">ততো</span>তি ৰংসতো। ‘‘ওসারেত্বা কত’’ন্তি ইমিনা ওসারেত্বা কতং <span class="bld">ওসারক</span>ন্তি ৰচনত্থং দস্সেতি। ‘‘ছদনপমুখ’’ন্তি ইমিনা ণিকপচ্চযস্স সরূপং দস্সেতি। <span class="bld">চক্কলযুত্তো</span>তি চক্কলেন যুত্তো।</p>
<p class="bodytext"><a name="para301"></a><span class="paranum">৩০১</span>. <span class="bld">পানীযদানভাজন</span>ন্তি পানীযং দেতি অনেনাতি পানীযদানং, তমেৰ ভাজনং পানীযদানভাজনং। ‘‘উল়ুঙ্কো চ থালকঞ্চা’’তি ইমিনা দ্বে পানীযসঙ্খস্স অনুলোমানীতি যোজনা।</p>
<p class="bodytext"><a name="para303"></a><span class="paranum">৩০৩</span>. <span class="bld">দ্বারথকনক</span>ন্তি দ্বারং থকেতি অনেনাতি দ্বারথকনকং। গামদ্বারেসু দ্বারথকনকং ৰিয চক্কলযুত্তং দ্বারথকনকন্তি যোজনা।</p>
<p class="bodytext"><a name="para305"></a><span class="paranum">৩০৫</span>. <span class="bld">অস্সতরিরথা</span>তি <a name="V2.0118"></a> অস্সানং ৰিসেসেন, অতিসযেন ৰাতি <span class="bld">অস্সতরো,</span> অথ ৰা পকতিঅস্সে তরতি অতিক্কমতীতি অস্সতরো, সো এতেসু রথেসু যুজ্জিতব্বোতি অস্সতরী, তেযেৰ রথাতি অস্সতরিরথাতি দস্সেন্তো আহ ‘‘অস্সতরযুত্তা রথা অস্সতরিরথা’’তি। তত্থ ‘‘অস্সতরযুত্তা’’তি ইমিনা <span class="bld">‘‘অস্সতরী’’</span>তি পদস্স অস্সত্থিতদ্ধিতং দস্সেতি। <span class="bld">আমুত্তমণিকুণ্ডলা</span>তি পদস্স ‘‘সতং কঞ্ঞা <a name="M0.0473"></a> সহস্সানী’’তি পদেন সম্বন্ধিতব্বত্তা ৰুত্তং ‘‘আমুত্তমণিকুণ্ডলানী’’তি। ইমিনা নিকারস্স আকারো হোতীতি দস্সেতি। কণ্ণেসু আমুত্তং মণিকুণ্ডলং এতাসন্তি <span class="bld">আমুত্তমণিকুণ্ডলা</span> কঞ্ঞাযো।</p>
<p class="bodytext">খন্ধপরিনিব্বানেন পরিনিব্বুতোতি অত্থং পটিক্খিপন্তো আহ ‘‘কিলেসপরিনিব্বানেন পরিনিব্বুতো’’তি। <span class="bld">সীতিভূতো</span>তি এত্থ কিলেসাতপানং অভাৰেনেৰ সীতিভূতো, ন অঞ্ঞেসন্তি আহ ‘‘কিলেসাতপাভাৰেনা’’তি। ‘‘কিলেসূপধিঅভাৰেনা’’তি ইমিনা <span class="bld">নিরুপধী</span>তি এত্থ খন্ধূপধিঅভিসঙ্খারূপধিঅভাৰেনাতি অত্থং পটিক্খিপতি।</p>
<p class="bodytext"><span class="bld">আসত্তিযো</span>তি এত্থ পুনপ্পুনং ৰিসযেসু, ভৰেসু ৰা সঞ্জন্তীতি আসত্তিযোতি দস্সেন্তো আহ ‘‘রূপাদীসূ’’তিআদি। <span class="bld">পত্থনাযো</span>তি তণ্হাযো। ইমিনা আসত্তীনং সরূপং দস্সেতি। ‘‘ছিন্দিত্বা’’তি ইমিনা <span class="bld">ছেত্বা</span>তি এত্থ ছেধাতুযা ছেদনত্থং দস্সেতি। <span class="bld">ৰিনেয্যহদযে দর</span>ন্তি এত্থ ‘‘ৰিনেয্যা’’তি পদস্স ত্বাপচ্চযন্তভাৰঞ্চ হদযসদ্দস্স চিত্তৰাচকভাৰঞ্চ দরথসরূপঞ্চ দস্সেন্তো আহ ‘‘চিত্তে কিলেসদরথং ৰিনেত্বা’’তি। তত্থ ‘‘চিত্তে’’তি ইমিনা হদযসদ্দস্সত্থং দস্সেতি, ‘‘কিলেস’’ ইতি পদেন দরথসরূপং, ‘‘ৰিনেত্বা’’তি ইমিনা ত্বাপচ্চযন্তভাৰং দস্সেতি। <span class="bld">ৰযকরণ</span>ন্তি পরিব্বযমূলং। তঞ্হি ৰযং করিযতি অনেনাতি ৰযকরণন্তি ৰুচ্চতি। ইমিনা ৰযস্স করণং ৰযাযিকং, করণত্থে আযিকপচ্চযো, ৰযাযিকমেৰ <span class="bld">ৰেয্যাযিক</span>ন্তি অত্থং দস্সেতি।</p>
<p class="bodytext"><a name="para307"></a><span class="paranum">৩০৭</span>. <span class="bld">আদেয্যৰাচো</span>তি এত্থ আদিযিতব্বাতি <span class="bld">আদেয্যা,</span> সা ৰাচা এতস্সাতি আদেয্যৰাচোতি দস্সেন্তো আহ ‘‘তস্স ৰচন’’ন্তিআদি। তত্থ <span class="bld">তস্সা</span>তি অনাথপিণ্ডিকস্স। <span class="bld">সধনা</span>তি সংৰিজ্জমান ধনা, অত্তনো ৰা ধনৰন্তো। <span class="bld">মন্দধনা</span>তি অপ্পধনা। <span class="bld">অদাসী</span>তি অনাথপিণ্ডিকো অদাসি। <span class="bld">ইতী</span>তি এৰং, দত্বা কত্বাতি সম্বন্ধো। <span class="bld">সো</span>তি অনাথপিণ্ডিকো, অগমাসীতি সম্বন্ধো।</p>
<p class="bodytext">কহাপণে <a name="M0.0474"></a> সন্থরীতি সম্বন্ধো। কোটিযা করণভূতায, আধারভূতায ৰা। <span class="bld">পটিপাতেত্বা</span>তি পটিহনাপেত্বা <a name="V2.0119"></a>। তত্থ তস্মিং ঠানে যে রুক্খা ৰা যা পোক্খরণিযো ৰা তিট্ঠন্তীতি যোজনা। <span class="bld">তেস</span>ন্তি তাসং রুক্খপোক্খরণীনং। সামঞ্ঞঞ্হি অপেক্খিত্বা পুল্লিঙ্গৰসেন ৰুত্তং। <span class="bld">পরিক্খেপপমাণ</span>ন্তি পরিণাহস্স পমাণং। <span class="bld">অস্সা</span>তি অনাথপিণ্ডিকস্স।</p>
<p class="bodytext">এৰং বহুধনং চজন্তস্সাপি গহপতিনোতি যোজনা। <span class="bld">কোট্ঠকং মাপেসী</span>তি এত্থ অঞ্ঞে কোট্ঠকে পটিক্খিপন্তো আহ ‘‘দ্বারকোট্ঠকপাসাদ’’ন্তি।</p>
<p class="bodytext"><span class="bld">ৰিহারাদযো</span>তি এত্থ আদিসদ্দেন পাল়িযং আগতে পরিৰেণাদযো চুদ্দস উপকরণে সঙ্গণ্হাতি। অম্হাকং ভগৰতো ৰিহারকারাপনপসঙ্গেন সত্তন্নম্পি বুদ্ধানং ৰিহারকারাপনং দস্সেন্তো আহ ‘‘ৰিপস্সিস্সা’’তিআদি। তত্থ ৰিপস্সিস্স ভগৰতো ৰিহারং (দী॰ নি॰ অট্ঠ॰ ২.১২) কারাপেসীতি সম্বন্ধো। তিগাৰুতপ্পমাণং ভূমিং সুৰণ্ণযট্ঠিসন্থরেন কিণিত্বা ৰিহারং কারাপেসীতি যোজনা। এসেৰ নযো পরতোপি। অট্ঠকরীসপ্পমাণা ভূমি উসভেন দসউসভপ্পমাণা যট্ঠিযা দ্বিসতযট্ঠিপ্পমাণা হোতীতি দট্ঠব্বং। ‘‘এৰং অনুপুব্বেন পরিহাযন্তী’’তি ৰত্বা সব্বজনং সংৰেজেন্তো আহ ‘‘সম্পত্তিযো হী’’তিআদি। তত্থ যস্মা সম্পত্তিযো পরিহাযন্তি, তস্মা অলমেৰ সব্বসম্পত্তীসু ৰিরজ্জিতুং, অলং এৰ সব্বসম্পত্তীহি ৰিমুচ্চিতুন্তি যোজনা। ‘‘সব্বসম্পত্তীসূ’’তি পদঞ্হি ‘‘ৰিমুচ্চিতু’’ন্তি পদেন ৰিভত্তিপরিণামং কত্বা সম্বন্ধিতব্বং।</p>
<p class="bodytext"><a name="para308"></a><span class="paranum">৩০৮</span>. খণ্ডফুল্লসদ্দানং অধিকরণভাৰং দস্সেন্তো আহ ‘‘খণ্ডন্তি ছিন্নোকাসো। ফুল্লন্তি ফলিতোকাসো’’তি। তত্থ ‘‘ছিন্নোকাসো’’তি ইমিনা খণ্ডতি ছিজ্জতি এত্থাতি <span class="bld">খণ্ড</span>ন্তি ৰচনত্থং দস্সেতি। ‘‘ফলিতোকাসো’’তি ইমিনা ফুল্লতি ফলতি এত্থাতি <span class="bld">ফুল্ল</span>ন্তি ৰচনত্থং দস্সেতি। <span class="bld">পটিসঙ্খরিস্সতী</span>তি এত্থ পাটিসদ্দস্স পাকতিকত্থভাৰং, সঙ্খরিস্সতিসদ্দস্স চ করধাতুযা নিপ্ফন্নভাৰং দস্সেতুং ৰুত্তং ‘‘পাকতিকং করিযতী’’তি।</p>
<p class="bodytext"><a name="para310"></a><span class="paranum">৩১০</span>. <span class="bld">থেরো</span>তি <a name="M0.0475"></a> সারিপুত্তত্থেরো, আগচ্ছতীতি সম্বন্ধো। <span class="bld">ইদ</span>ন্তি গিলানপটিজগ্গনাদি। <span class="bld">অস্সা</span>তি থেরস্স। <span class="bld">অগ্গাসন</span>ন্তিআদীসু অগ্গসদ্দো পঠমত্থোপি উত্তমত্থোপি যুজ্জতি। তেন ৰুত্তং ‘‘থেরাসন’’ন্তিআদি। <span class="bld">অন্তরা সত্থীন</span>ন্তি এত্থ <span class="bld">অন্তরা</span>তি ভুম্মত্থে নিস্সক্কৰচনং। সত্থিসদ্দো চ ঊরুসঙ্খাতো পাদৰাচকোতি আহ ‘‘চতুন্নং পাদানং অন্তরে’’তি।</p>
<p class="bodytext"><a name="para315"></a><span class="paranum">৩১৫</span>. <span class="bld">পতিট্ঠাপেসী</span>তি <a name="V2.0120"></a> এত্থ কং ৰযং কত্বা পতিট্ঠাপেসীতি আহ ‘‘অট্ঠারসকোটিপরিচ্চাগং কত্বা’’তি। <span class="bld">এৰ</span>ন্তিআদি নিগমনং।</p>
<p class="subhead">আসনপ্পটিবাহনাদিকথা</p>
<p class="bodytext"><a name="para316"></a><span class="paranum">৩১৬</span>. <span class="bld">ৰিপ্পকতভোজনেনা</span>তি এত্থ ৰিপ্পকতসদ্দো অনিট্ঠিতপরিযাযোতি আহ ‘‘অনিট্ঠিতে ভোজনে’’তি। পকিরিযিত্থ, পকিরিযিস্সতে ৰা <span class="bld">পকতং,</span> ন পকতং <span class="bld">ৰিপ্পকত</span>ন্তি ৰিগ্গহো কাতব্বো, অত্থতো পন ‘‘করিযমানো অনিট্ঠিতো’’তি ৰুত্তং হোতি। <span class="bld">এত্থা</span>তি ঠানে। <span class="bld">অতিসমীপ</span>ন্তি ভুঞ্জমানস্স ভিক্খুস্স অতিআসন্নং। <span class="bld">তস্সা</span>তি ভুঞ্জমানস্স ভিক্খুস্স। <span class="bld">পিৰিত্বা ৰা</span>তি যাগুং পিৰিত্বা ৰা। <span class="bld">খাদিত্বা ৰা</span>তি খজ্জকং খাদিত্বা ৰা। <span class="bld">রিত্তহত্থম্পী</span>তি তুচ্ছহত্থম্পি। পিসদ্দেন আমিসহত্থং পন পগেৰাতি দস্সেতি। <span class="bld">হী</span>তি সচ্চং, যস্মা ৰা। <span class="bld">সো</span>তি রিত্তহত্থো ভিক্খু।</p>
<p class="bodytext"><span class="bld">আপত্তি</span>ন্তি দুক্কটাপত্তিং। <span class="bld">য</span>ন্তি ৰিপ্পকতভোজনং ভিক্খুং। <span class="bld">সো</span>তি পচ্ছা আগতো ভিক্খু। <span class="bld">অযঞ্চ ভিক্খূ</span>তি ৰিপ্পকতভোজনো অযঞ্চ ভিক্খু। <span class="bld">তেনা</span>তি ৰিপ্পকতভোজনেন নৰকেন ৰা ৰুড্ঢতরেন ৰা ভিক্খুনা। কিং নৰকেন ৰুড্ঢতরং আণাপেতুং ৰট্টতীতি আহ ‘‘ৰুড্ঢতরং হী’’তিআদি। <span class="bld">হী</span>তি সচ্চং, যস্মা ৰা। <span class="bld">সো</span>তি ৰুড্ঢতরো ভিক্খু। <span class="bld">ততো</span>তি উদকং আহরাপেতুং আণত্তিতো। <span class="bld">য</span>ন্তি কম্মং।</p>
<p class="bodytext"><span class="bld">যো</span>তি ভিক্খু। ‘‘এৰরূপস্সা’’তি পদেন তস্স নিযমনং ৰেদিতব্বং। কাসস্স খেল়মল্লকং ঠপেতব্বং। ভগন্দরঅতিসারানং ৰচ্চকপালং ঠপেতব্বং <a name="M0.0476"></a>। অঞ্ঞেসং অঞ্ঞানি ঠপেতব্বানি হোন্তি। তেন ৰুত্তং ‘‘খেল়…পে॰… হোন্তী’’তি। <span class="bld">যস্মিং</span>তি যস্মিং গিলানে। যোপি ভেসজ্জং করোতীতি সম্বন্ধো। <span class="bld">লেসকপ্পেনা</span>তি এত্থ লেসকপ্পসদ্দানং অত্থতো একত্তা ৰুত্তং ‘‘অপ্পকেন সীসাবাধাদিমত্তেনা’’তি। <span class="bld">ভিক্খূ গণেত্বা</span>তি এত্থ গণং ঞত্বাতি দস্সেন্তো আহ ‘‘পরিচ্ছেদং ঞত্বা’’তি। তত্থ ‘‘পরিচ্ছেদ’’ন্তি ইমিনা গণসদ্দস্স অধিপ্পাযত্থং দস্সেতি। ‘‘ঞত্বা’’তি ইমিনা ইধাতুযা অত্থং দস্সেতি।</p>
<p class="subhead">সেনাসনগ্গাহকথা</p>
<p class="bodytext"><a name="para318"></a><span class="paranum">৩১৮</span>. <span class="bld">সেয্যা</span>তি কাযপসারণসঙ্খাতং সযনকিরিযং পটিক্খিপিত্বা সেনাসনসঙ্খাতং সেয্যং দস্সেন্তো <a name="V2.0121"></a> আহ ‘‘মঞ্চট্ঠানানী’’তি। ‘‘সেয্যাপরিচ্ছেদেনা’’তি ইমিনা <span class="bld">সেয্যগ্ঘেনা</span>তি এত্থ অগ্ঘসদ্দস্স পূজনত্থং পটিক্খিপিত্বা পরিচ্ছেদনত্থং দীপেতি। এত্থ চ অগ্ঘসদ্দস্স চতুত্থক্খরেন যুত্তভাৰো হেট্ঠা সমুচ্চযক্খন্ধকৰণ্ণনা (চূল়ৰ॰ অট্ঠ॰ ১০২) যোজনায ৰুত্তোযেৰ। <span class="bld">কাল</span>ন্তি সেয্যাপটিগ্গহণস্স কালং। <span class="bld">গাহিযমানা</span>তি গাহাপিযমানা। ‘‘অতিরেকানি অহেসু’’ন্তি ইমিনা <span class="bld">উস্সারযিংসূ</span>তি এত্থ উদ্ধং সারযিংসু গচ্ছিংসু পৰত্তিংসূতি অত্থং দস্সেতি। <span class="bld">অতিরেকানী</span>তি চ ভিক্খুপরিচ্ছেদতো সেয্যাপরিচ্ছেদানি অতিরেকানি। <span class="bld">অনুভাগ</span>ন্তি এত্থ অনু পচ্ছা দাতব্বো ভাগো অনুভাগোতি দস্সেন্তো আহ ‘‘পুন অপরম্পি ভাগং দাতু’’ন্তি। <span class="bld">অতিমন্দেসূ</span>তিআদিৰচনেন কিঞ্চিমন্দেসু ভিক্খূসু একেকস্স ভিক্খুনো দ্বে তিস্সো সেয্যা দাতব্বা। যতো কিঞ্চিমন্দেসু ভিক্খূসু দ্বে তযো ৰিহারা দাতব্বাতি অত্থোপি গহেতব্বো। <span class="bld">তত্থা</span>তি ‘‘ন অকামা দাতব্বো’’তি ৰচনে। অনুভাগে গহিতেতি যোজনা। যেন অনুভাগো চ পঠমভাগো চ গহিতো, সো ভিক্খূতি যোজনা।</p>
<p class="bodytext">‘‘উপচারসীমতো বহী’’তি ইমিনা <span class="bld">নিস্সীমে</span>তি এত্থ সীমতো বহি নিক্খন্তং, নিসিন্নং ৰা নিস্সীমন্তি অত্থং দস্সেতি। উপচারসীমায আৰাসৰড্ঢনৰসেন অতিৰিত্থারত্তা ৰুত্তং ‘‘দূরে ঠিতস্সাপী’’তি। <span class="bld">উতুকালেপী</span>তি <a name="M0.0477"></a> হেমন্তগিম্হকালেপি। তস্মিঞ্হি কালে সীতউণ্হউতু তিখিণো হোতি, তস্মা তস্সেৰ ৰিসেসেন উতুকালোতি নামং পাকটং হোতি। তেন ৰুত্তং ‘‘হেমন্তগিম্হকালেপী’’তি। পিসদ্দেন ৰস্সকালং অপেক্খতি। পুরিমৰস্সূপনাযিকদিৰসে গাহো <span class="bld">পুরিমকো,</span> পচ্ছিমৰস্সূপনাযিকদিৰসে গাহো <span class="bld">পচ্ছিমকো</span>।</p>
<p class="bodytext">অন্তরা দ্বীহি ৰস্সূপনাযিকদিৰসেহি মুত্তে কালে গাহো <span class="bld">অন্তরামুত্তকো। একস্মিং ৰিহারে</span>তি একিস্সং ৰিহারসীমাযং। <span class="bld">সেনাসনসামিকা</span>তি সেনাসনদাযকা, দেন্তীতি সম্বন্ধো। <span class="bld">ত</span>ন্তি সেনাসনং। আৰাসিকা ন ওলোকেন্তীতি সম্বন্ধো। <span class="bld">এত্থা</span>তি সেনাসনে। <span class="bld">পলুজ্জন্তম্পী</span>তি ৰিনস্সন্তম্পি। ভগৰা আহাতি সম্বন্ধো। <span class="bld">তস্সা</span>তি সেনাসনস্স। <span class="bld">অপরজ্জূ</span>তি অপরস্মিং অহনি অপরজ্জু। <span class="bld">গতাযা</span>তি অতিক্কমিতায। <span class="bld">পৰারণায গতায</span> পৰারণদিৰসে অতিক্কমিতে সতি অপরজ্জু অন্তরামুত্তকো গাহেতব্বোতি যোজনা।</p>
<p class="bodytext"><span class="bld">ত</span>ন্তি অন্তরামুত্তকং। <span class="bld">গাহেন্তেনা</span>তি গাহাপেন্তেন। <span class="bld">তেনা</span>তি গণ্হন্তেন। <span class="bld">অট্ঠমাসে</span>তি চত্তারো হেমন্তমাসে, চত্তারো চ গিম্হমাসেতি অট্ঠমাসে। কদাচি পঞ্চ গিম্হমাসেতি নৰমাসে ৰা। <span class="bld">খণ্ডং ৰা</span>তি ছিন্নট্ঠানং ৰা। <span class="bld">ফুল্লং ৰা</span>তি ফলিতট্ঠানং ৰা। <span class="bld">পটিসঙ্খরিতব্ব</span>ন্তি পাকতিকং কাতব্বং। <span class="bld">দিৰসং খেপেত্বা</span>তি পরিৰেণে দিৰসং খেপেত্বা। <span class="bld">তত্থা</span>তি গহিতসেনাসনে। <span class="bld">রত্তিন্দিৰ</span>ন্তি রত্তি <a name="V2.0122"></a> চ দিৰো চ রত্তিন্দিৰং, সমাহারদ্বন্দো, অচ্চন্তসংযোগে চেতং উপযোগৰচনং। <span class="bld">ন লব্ভতী</span>তি সঙ্ঘত্থেরেন ন লব্ভতি। <span class="bld">ইদ</span>ন্তি সেনাসনং।</p>
<p class="bodytext">অন্তরামুত্তকগাহেন অগহেতব্বসেনাসনং দস্সেন্তো আহ ‘‘যস্মিং পনা’’তিআদি। <span class="bld">তেমাসচ্চযেন তেমাসচ্চযেনা</span>তি তিণ্ণং মাসানং অতিক্কমেন তিণ্ণং মাসানং অতিক্কমেন। <span class="bld">হী</span>তি সচ্চং, যস্মা ৰা। <span class="bld">যস্মিং পনা</span>তি সেনাসনে পন। <span class="bld">সকিদেৰা</span>তি একৰারমেৰ। <span class="bld">অয</span>ন্তি এসা কথা।</p>
<p class="bodytext"><span class="bld">তত্থা</span>তি দুৰিধেসু সেনাসনগ্গাহেসু। <span class="bld">উতুকাল</span>ন্তি উতুকালে আগচ্ছন্তীতি সম্বন্ধো। তেসং তদাৰ দাতব্বন্তি সম্বন্ধো। <span class="bld">অকালো নামা</span>তি <a name="M0.0478"></a> উট্ঠাপনস্স অকালো নাম নত্থি। একং ৰা মঞ্চট্ঠানং ৰা ঠপেতব্বন্তি যোজনা। একো ৰা থেরো আগচ্ছতীতি যোজনা। <span class="bld">উব্ভণ্ডিকা</span>তি উক্খিত্তভণ্ডিকা।</p>
<p class="bodytext"><span class="bld">বহূসূ</span>তি তযো আদিং কত্বা বহূসু ভিক্খূসু। <span class="bld">পহোতী</span>তি একেকস্স ভিক্খুস্স পহোতি। <span class="bld">তত্থা</span>তি পরিৰেণে। <span class="bld">তস্সেৰা</span>তি পরিৰেণসামিকস্সেৰ। <span class="bld">এৰং অপহোন্তেসূ</span>তি এৰং পরিৰেণগ্ঘেন অপহোন্তেসু। <span class="bld">পাসাদগ্ঘেনা</span>তি ৰিহারসঙ্খাতস্স পাসাদস্স পরিচ্ছেদেন। <span class="bld">ওৰরকগ্ঘেনা</span>তি গব্ভস্স পরিচ্ছেদেন। <span class="bld">সেয্যগ্ঘেনা</span>তি চতুপঞ্চহত্থপ্পমাণায সেয্যায পরিচ্ছেদেন। <span class="bld">মঞ্চট্ঠানেনা</span>তি দ্বিহত্থৰিত্থারস্স চতুহত্থআযামস্স মঞ্চস্স ঠানেন। একমঞ্চট্ঠানস্স দ্বিন্নং পীঠকানং ঠানত্তা ৰুত্তং ‘‘একপীঠকট্ঠানৰসেনা’’তি। ইদং নিসীদিতুং সক্কুণেয্যৰসেন ৰুত্তং। সচে ন সক্কা নিসীদিতুং, ন দাতব্বং। তেন ৰুত্তং ‘‘ভিক্খুনো পন ঠিতোকাসমত্তং ন গাহেতব্ব’’ন্তি। <span class="bld">এত</span>ন্তি ঠিতোকাসমত্তং। <span class="bld">হী</span>তি সচ্চং, যস্মা ৰা। একমঞ্চট্ঠানস্স তিণ্ণং জনানং একপীঠকট্ঠানভাৰেন অপহোন্তত্তা ৰুত্তং ‘‘একং মঞ্চট্ঠানং ৰা তিণ্ণং জনানং দাতব্ব’’ন্তি। <span class="bld">হী</span>তি সচ্চং। ‘‘সীতসমযে’’তি ইমিনা উণ্হসমযেপি সব্বদিৰসং অজ্ঝোকাসে ৰসিতুং ন সক্কাতি দীপেতি। পরিল়াহসমযে পন সক্কা সব্বরত্তিং অজ্ঝোকাসে ৰসিতুং। কিঞ্চাপি সক্কা, সীতুণ্হকালে পন ন দাতব্বত্তা পরিল়াহসমযেপি ন দাতব্বন্তি ৰেদিতব্বং। একমঞ্চট্ঠানে ৰা একপীঠকট্ঠানে ৰা তিণ্ণং জনানং নিসীদনাকারং দস্সেন্তো আহ ‘‘মহাথেরেনা’’তিআদি। তত্থ মহাথেরেন ৰত্তব্বন্তি সম্বন্ধো। <span class="bld">নিদ্দাগরুকো</span>তি নিদ্দায গরুকারকো। <span class="bld">সীতং অনুদহতী</span>তি সীতং মং পীল়েতি। <span class="bld">তেনা</span>তি মহাথেরেন। <span class="bld">দুতিযত্থেরেনাপী</span>তি পিসদ্দো মহাথেরং অপেক্খতি। <span class="bld">ৰুত্তনযেনেৰা</span>তি ‘‘উক্কাসিত্বা’’তিআদিনা ৰুত্তনযেনেৰ। <span class="bld">এৰ</span>ন্তিআদি নিগমনং। জম্বুদীপে পন একচ্চে ভিক্খূ গাহেন্তীতি সম্বন্ধো। কিঞ্চিদেৰ মঞ্চট্ঠানং <a name="V2.0123"></a> ৰা পীঠট্ঠানং ৰাতি যোজনা। <span class="bld">অয</span>ন্তিআদি পুরিমৰচনস্স নিগমনৰসেন পচ্ছিমৰচনস্স কথনত্থায ৰুত্তৰচনং।</p>
<p class="bodytext">ৰস্সাৰাসে <a name="M0.0479"></a> সেনাসনগ্গাহো এৰং ৰেদিতব্বোতি যোজনা। <span class="bld">আগন্তুকৰত্ত</span>ন্তি আগন্তুকস্স ৰত্তং। <span class="bld">অঞ্ঞত্থা</span>তি অঞ্ঞস্মিং ঠানে। গন্ত্বা ৰসিতুকামেন আগন্তুকেনাতি যোজনা। <span class="bld">ৰস্সূপনাযিকদিৰসমেৰা</span>তি ৰস্সং উপগমনদিৰসেযেৰ। <span class="bld">তত্থা</span>তি অঞ্ঞং ঠানং। নগন্তব্বকারণং দস্সেন্তো আহ ‘‘ৰসনট্ঠানং ৰা হী’’তিআদি। <span class="bld">হী</span>তি যস্মা। <span class="bld">তত্রা</span>তি অঞ্ঞস্মিং ঠানে। <span class="bld">তেনা</span>তি সম্বাধঅসম্পজ্জনকারণা। <span class="bld">তস্মা</span>তি যস্মা ন ফাসুং ৰিহরেয্য, তস্মা। <span class="bld">তং ৰিহার</span>ন্তি যস্মিং ৰসিতুকামো, তং ৰিহারং। <span class="bld">তত্থা</span>তি ৰিহারে, ৰসন্তো সুখং ৰসিস্সতীতি সম্বন্ধো। <span class="bld">উদ্দেসত্থিকো</span>তি উদ্দেসং অত্থিকো, উদ্দেসেন ৰা। <span class="bld">কম্মট্ঠানসপ্পাযত</span>ন্তি কম্মট্ঠানেন, কম্মট্ঠানস্স ৰা সপ্পাযভাৰং।</p>
<p class="bodytext"><span class="bld">তত্থা</span>তি অঞ্ঞৰিহারং। গচ্ছন্তেন ঘট্টেতব্বোতি সম্বন্ধো। ঘট্টেতব্বাকারং দস্সেন্তো আহ ‘‘ন তত্থা’’তিআদি। তত্থ <span class="bld">তত্থা</span>তি সকট্ঠানে। কিং ন ৰত্তব্বাতি আহ ‘‘তুম্হে’’তিআদি। সলাকভত্তাদীনি ৰা যাগুখজ্জকাদীনি ৰা নত্থি ন ৰিজ্জন্তীতি যোজনা। উপোসথাগারস্স পরিক্খারোতি সম্বন্ধো। তুম্হাকং ৰিহারস্স ইদং তাল়ঞ্চেৰ ইমং সূচিঞ্চ সম্পটিচ্ছথাতি যোজনা। <span class="bld">গমিযৰত্ত</span>ন্তি গমিকানং ভিক্খূনং ৰত্তং। ‘‘দহরেহী’’তি পদং ‘‘উক্খিপাপেত্বা’’তি চ ‘‘গাহাপেত্বা’’তি চ পদদ্বযে কারিতকম্মং, ‘‘পত্তচীৰরভণ্ডিকাযো’’তি পদং ‘‘উক্খিপাপেত্বা’’তি পদে ধাতুকম্মং, ‘‘তেলনাল়িকত্তরদণ্ডাদীনী’’তি পদং ‘‘গাহাপেত্বা’’তি পদে ধাতুকম্মমেৰ। <span class="bld">অত্তানং দস্সেন্তেনা</span>তি অত্তানং মনুস্সানং পকাসেন্তেন। <span class="bld">ৰিতক্ক</span>ন্তি পচ্চযবাহুল্লিকৰিতক্কং। ‘‘সপরিৰার’’ন্তি পদং ‘‘গচ্ছন্তঞ্চা’’তি পদে কিরিযাৰিসেসনং। এৰঞ্হি সতি সপরিৰারং গচ্ছন্তঞ্চাতি সম্বন্ধো। <span class="bld">‘‘ন’’</span>ন্তি পদে পন কারকৰিসেসনং। এৰঞ্হি সতি সপরিৰারং নং ভিক্খুন্তি সম্বন্ধো। ‘‘দিস্বা’’তি পদে চ কিরিযাৰিসেসনমেৰ। এৰঞ্হি সতি গচ্ছন্তঞ্চ নং ভিক্খুং সপরিৰারং দিস্বাতি সম্বন্ধো। মনুস্সা ৰদন্তীতি সম্বন্ধো। <span class="bld">তেসূ</span>তি মনুস্সেসু। একো পণ্ডিতমনুস্সোতি সম্বন্ধো। অযং কালো ৰস্সূপনাযিককালো নামাতি যোজনা। <span class="bld">যত্থা</span>তি ঠানে। <span class="bld">তস্সা</span>তি একস্স পণ্ডিতমনুস্সস্স, ৰচনন্তি সম্বন্ধো। তে মনুস্সা যাচন্তীতি সম্বন্ধো <a name="M0.0480"></a>। <span class="bld">অঞ্ঞত্থা</span>তি অঞ্ঞং ঠানং। মেজ্জন্তি অঞ্ঞমঞ্ঞং সিনেহন্তীতি <span class="bld">মিত্তা</span>। সুখদুক্খেসু অমা সহ ৰত্তন্তীতি <span class="bld">অমচ্চা</span>। মিত্তাযেৰ অমচ্চাতি <span class="bld">মিত্তামচ্চা,</span> তে। <span class="bld">সম্মন্তযিত্বা</span>তি সমং, সম্মা ৰা মন্তযিত্বা। <span class="bld">ইধেৰা</span>তি গামে এৰ, ৰিহারে এৰ ৰা। কস্মা সাদিতুং ৰট্টতি, ননু সব্বমেতং অকপ্পিযঞ্চ সাৰজ্জঞ্চাতি আহ <a name="V2.0124"></a> ‘‘সব্বঞ্হেতং কপ্পিযঞ্চেৰ অনৰজ্জঞ্চা’’তি। হি যস্মা এতং সব্বং কপ্পিযঞ্চ অনৰজ্জঞ্চ, তস্মা সব্বং সাদিতুং ৰট্টতীতি যোজনা। কুরুন্দিযং পন ৰুত্তন্তি সম্বন্ধো। <span class="bld">উভযম্পী</span>তি মহাঅট্ঠকথাকুরুন্দীসু ৰুত্তৰচনৰসেন উভযম্পি এতং ৰচনন্তি সম্বন্ধো।</p>
<p class="bodytext">আৰাসিকৰত্তং ৰিত্থারেন্তো আহ ‘‘পটিকচ্চেৰ হী’’তিআদি। তত্থ <span class="bld">পটিকচ্চেৰা</span>তি আগন্তুকানং আগততো পঠমমেৰ। <span class="bld">পধানঘরৰিহারমগ্গো</span>তি পধানঘরমগ্গো চ ৰিহারমগ্গো চ। <span class="bld">মুদ্দৰেদিকাযা</span>তি চেতিযস্স হম্মিযৰেদিকায। কস্মা ইদম্পি সব্বং কাতব্বন্তি আহ ‘‘ৰস্সং ৰসিতুকামা হী’’তিআদি। <span class="bld">হী</span>তি সচ্চং, যস্মা ৰা। ৰস্সং ৰসিতুকামা সুখং ৰসিস্সন্তীতি সম্বন্ধো। কতপরিকম্মেহি আৰাসিকেহীতি সম্বন্ধো। যতো কুলতো পকতিযা লব্ভতি, তস্মিং কুলে ৰস্সাৰাসিকং পুচ্ছিতব্বন্তি যোজনা। <span class="bld">ন দিন্নপুব্ব</span>ন্তি পুব্বে ন দিন্নং। <span class="bld">হী</span>তি যস্মা। <span class="bld">উপদ্দুতা</span>তি উপগন্ত্বা, ভুসং ৰা পীল়িতা। <span class="bld">তত্থা</span>তি মনুস্সেসু। <span class="bld">যে</span>তি মনুস্সা। <span class="bld">ৰস্সাৰাসিকে গাহিতে</span>তি ৰস্সাৰাসিকে সেনাসনে গাহাপিযমানে। <span class="bld">গাহিতভিক্খূন</span>ন্তি গাহাপিতভিক্খূনং। <span class="bld">ৰস্সাৰাসিক</span>ন্তি ৰস্সং আৰসন্তানং দাতব্বং চীৰরং। <span class="bld">গাহণকালো</span>তি গাহাপনকালো। <span class="bld">উপকট্ঠো</span>তি আসন্নো। <span class="bld">ছাতকাদীহী</span>তি আদিসদ্দেন রোগাদযো সঙ্গণ্হাতি। <span class="bld">য</span>ন্তি চীৰরং। <span class="bld">ততো</span>তি চীৰরতো। <span class="bld">ত</span>ন্তি ৰচনং। <span class="bld">তদনুরূপেনা</span>তি তেসং মনুস্সানং ৰচনস্সানুরূপেন। <span class="bld">তেসং তেস</span>ন্তি মনুস্সানং, ৰস্সাৰাসিকং চীৰরন্তি সম্বন্ধো।</p>
<p class="bodytext"><span class="bld">যস্সা</span>তি ভিক্খুনো। <span class="bld">সো</span>তি ভিক্খু। ইতি ৰদন্তীতি যোজনা। <span class="bld">ত</span>ন্তি চীৰরং। <span class="bld">পটিক্কম্মা</span>তি পটিক্কমিত্বা। ৰিহারতো অপসক্কিত্বাতি অত্থো। <span class="bld">তত্রা</span>তি গামে। <span class="bld">উপনিক্খেপং ঠপেত্বা</span>তি কপ্পিযৰত্থুং ৰা অকপ্পিযৰত্থুং ৰা আরামিকাদীনং হত্থে উপনিক্খেপং ঠপেত্বা। <span class="bld">ৰিহারে</span>তি ৰিহারস্স, ৰিহারে ৰস্সং ৰসন্তস্স ৰা। <span class="bld">অপুচ্ছিত্বাপী</span>তি পিসদ্দেন <a name="M0.0481"></a> ‘‘পুচ্ছিত্বাপী’’তি অত্থং দস্সেতি। <span class="bld">তেস</span>ন্তিকুলানং। <span class="bld">ৰত্ত</span>ন্তি জগ্গনাদিৰত্তং। <span class="bld">তেস</span>ন্তি কুলানং। <span class="bld">আগতঞ্চ ত</span>ন্তি তং পংসুকূলিকং আগতঞ্চ ৰদন্তীতি সম্বন্ধো। <span class="bld">তেনা</span>তি পংসুকূলিকেন। <span class="bld">দাতুং ন ইচ্ছন্তী</span>তি সঙ্ঘস্স আচিক্খন্তেপি সঙ্ঘস্স দাতুং ন ইচ্ছন্তি। <span class="bld">সভাগো ভিক্খূ</span>তি অত্তনা সভাগো ভিক্খু। <span class="bld">এত</span>ন্তি ৰস্সাৰাসিকং। পংসুকূলিকস্স ন ৰট্টতি, কস্মা? গহপতিচীৰরত্তা। <span class="bld">ইতী</span>তিআদি নিগমনং। <span class="bld">সদ্ধাদেয্যে</span>তি সদ্ধায দাতব্বে ৰস্সাৰাসিকলাভৰিসযে।</p>
<p class="bodytext"><span class="bld">তত্রুপ্পাদে</span>তি তস্মিং ৰিহারে উপ্পজ্জনকলাভৰিসযে। <span class="bld">ভণ্ডপটিচ্ছাদন</span>ন্তি পটিচ্ছাদনচীৰরভণ্ডং। চীৰরভণ্ডমেৰ হি যস্মা অনেন সরীরং পটিচ্ছাদিযতি, তস্মা ভণ্ডপটিচ্ছাদনন্তি <a name="V2.0125"></a> ৰুচ্চতি। <span class="bld">গাহেথা</span>তি ভিক্খূহি গাহাপেথ। <span class="bld">গাহেতব্ব</span>ন্তি ভিক্খূহি গাহাপেতব্বং। <span class="bld">ৰত্থু পনা</span>তি সাটকতো অঞ্ঞং কপ্পিযং ৰা অকপ্পিযং ৰা ৰত্থু পন। কস্মা ৰট্টতিযেৰ, ননু অকপ্পিযৰত্থু ন ৰট্টতীতি আহ ‘‘কপ্পিযকারকানঞ্হি’’তিআদি। তত্থ <span class="bld">হি</span> যস্মা অনুঞ্ঞাতং, তস্মা ৰট্টতিযেৰাতি যোজনা। দিন্নৰত্থুতো উপ্পন্নন্তি সম্বন্ধো।</p>
<p class="bodytext"><span class="bld">য</span>ন্তি ৰত্থু দিন্নন্তি সম্বন্ধো। <span class="bld">এত্থা</span>তি কপ্পিযকারকানং হত্থে দিন্নৰত্থূসু। <span class="bld">ত</span>ন্তি ৰত্থু উপনামেন্তেহীতি সম্বন্ধো। গরুভণ্ডং হোতি, গরুভণ্ডত্তা অঞ্ঞেসু পচ্চযেসু ন উপনামেতব্বন্তি অধিপ্পাযো। <span class="bld">পুগ্গলৰসেনেৰা</span>তি ‘‘ভিক্খূ চীৰরেন কিলমন্তি, এত্তকং নাম তণ্ডুলভাগং ভিক্খূনং চীৰরং কাতুং রুচ্চতি সঙ্ঘস্সা’’তিআদিনা পুগ্গলং পরামসিত্বা পুগ্গলৰসেনেৰ। <span class="bld">সঙ্ঘৰসেনা</span>তি ‘‘সঙ্ঘো চীৰরেন কিলমতী’’তিআদিনা সঙ্ঘৰসেন ন কাতব্বন্তি সম্বন্ধো। এৰং পুগ্গলৰসেন অপলোকনকম্মস্স অকত্তব্বতং দস্সেত্বা ইদানি ৰত্থুৰসেন তস্সেৰ অকত্তব্বতং দস্সেন্তো আহ ‘‘জাতরূপরজতৰসেনাপী’’তিআদি। <span class="bld">কপ্পিযভণ্ডৰসেনা</span>তি চীৰরতণ্ডুলেহি অৰসেসস্স কপ্পিযভণ্ডস্স ৰসেন। চীৰরতণ্ডুলানঞ্হি ৰিসুং গহিতত্তা ‘‘কপ্পিযভণ্ডৰসেনা’’তি এত্থ তেহি অৰসেসো কপ্পিযভণ্ডোৰ গহেতব্বো। <span class="bld">তং পনা</span>তি অপলোকনকম্মং পন। কত্তব্বাকারং দস্সেন্তো আহ ‘‘ইদানী’’তিআদি। <span class="bld">সুভিক্খ</span>ন্তি সমিদ্ধভিক্খং। <span class="bld">সুলভপিণ্ড</span>ন্তি <a name="M0.0482"></a> সুখেন লভপিণ্ডং। দ্বীহি পদেহি অঞ্ঞমঞ্ঞস্স কারণং দস্সেতি, সুভিক্খত্তা সুলভপিণ্ডং, সুলভপিণ্ডত্তা সুভিক্খন্তি ৰুত্তং হোতি।</p>
<p class="bodytext">এৰং চীৰরপচ্চযং সল্লক্খেত্বা সেনাসনং সল্লক্খেতব্বন্তি সম্বন্ধো। <span class="bld">কালে</span>তি গাহাপনস্স কালে। <span class="bld">ৰুত্ত</span>ন্তি মহাঅট্ঠকথায ৰুত্তং। কস্মা দ্বে সম্মন্নিতব্বা, ননু একম্পি সম্মন্নিতুং ৰট্টতীতি আহ ‘‘এৰঞ্হী’’তিআদি। তত্থ হি যস্মা গাহেস্সতি, তস্মা দ্বে সম্মন্নিতব্বাতি যোজনা। একেন হি সম্মুতিলদ্ধেন সক্কা পরং গাহাপেতুং, অত্তনা পন অত্তনো পাপেতুং ন সক্কা, তস্মা দ্বীসু সম্মতেসু নৰকো ৰুড্ঢস্স, ৰুড্ঢো চ নৰকস্সাতি উভো অঞ্ঞমঞ্ঞং গাহেস্সন্তীতি অধিপ্পাযো। <span class="bld">সম্মন্নিতব্বা</span>তি একতো সম্মন্নিতব্বা। <span class="bld">অট্ঠপি সোল়সপী</span>তি এত্থ পিসদ্দেন ততো অধিকম্পি একতো সম্মন্নিতুং ৰট্টতীতি দীপেতি। সত্তসতিকক্খন্ধকে উব্বাহিকসম্মুতিযং (চূল়ৰ॰ ৪৫৬) অট্ঠপি জনা একতোৰ সম্মতাতি ৰচনঞ্চেত্থ সাধকং। নিগ্গহকম্মমেৰ হি সঙ্ঘো সঙ্ঘস্স ন করোতীতি দট্ঠব্বং। <span class="bld">তেস</span>ন্তি অট্ঠসোল়সজনানং, সম্মুতি ৰট্টতিযেৰাতি সম্বন্ধো। কিন্তি সল্লক্খেতব্বন্তি আহ ‘‘চেতিযঘর’’ন্তিআদি।</p>
<p class="bodytext"><span class="bld">আসনঘর</span>ন্তি <a name="V2.0126"></a> পটিমাঘরং। মগ্গপোক্খরণীনং সমীপে কতা সালাযো উপচারৰসেন ৰুচ্চন্তি ‘‘মগ্গো’’তি চ ‘‘পোক্খরণী’’তি চ। তা হি সালাযো উপচারসীমব্ভন্তরগতে গামাভিমুখমগ্গে চ অন্তোউপচারসীমাযং খণিতা যত্থ কত্থচি পোক্খরণিযো চ করীযন্তি, ইতি সল্লক্খেতব্বন্তি যোজনা। অসেনাসনং দস্সেত্বা সেনাসনং দস্সেন্তো আহ ‘‘ৰিহারো’’তিআদি। <span class="bld">রুক্খমূল</span>ন্তি ছন্নকৰাটবদ্ধরুক্খমূলং। এসেৰ নযো ৰেল়ুগুম্বেপি। গাহেন্তেন চ গাহেতব্বানীতি সম্বন্ধো। <span class="bld">সঙ্ঘিকো</span>তি তত্রুপ্পাদো। <span class="bld">তেসূ</span>তি দ্বীসু চীৰরপচ্চযেসু। <span class="bld">য</span>ন্তি চীৰরপচ্চযং। <span class="bld">তস্সা</span>তি চীৰরপচ্চযস্স। <span class="bld">ঠিতিকতো</span>তি পবন্ধৰসেন ঠিতট্ঠানতো। <span class="bld">ইতরো</span>তি পঠমং গহিতচীৰরপচ্চযতো ইতরো।</p>
<p class="bodytext"><span class="bld">অপ্পতাযা</span>তি <a name="M0.0483"></a> অপ্পভাৰতো, গাহিযমানেতি সম্বন্ধো। <span class="bld">পরিৰেণগ্ঘেনা</span>তি পরিৰেণপরিচ্ছেদেন। <span class="bld">লভন্তী</span>তি পরিৰেণসামিকা ভিক্খূ লভন্তি। <span class="bld">ত</span>ন্তি পরিৰেণং। <span class="bld">ৰিজটেত্বা</span>তি ৰিজটং কত্বা, দ্বে ৰা তযো ৰা কোট্ঠাসে কত্বাতি অত্থো। <span class="bld">পক্খিপিত্বা</span>তি ভাগকোট্ঠাসং পক্খিপিত্বা। <span class="bld">ন এৰং কাতব্ব</span>ন্তি যথা মহাসুমত্থেরো আহ, তথা ন কাতব্বন্তি অত্থো। অকাতব্বকারণং দস্সেন্তো আহ ‘‘মনুস্সা হী’’তিআদি। <span class="bld">তত্থা</span>তি পরিৰেণে, পৰিসিতব্বং ইতি আহাতি যোজনা। <span class="bld">এত্থা</span>তি এতস্মিং গাহণট্ঠানে। <span class="bld">পটিক্কোসতী</span>তি পটিসেধেতি। পটিক্কোসনাকারং দস্সেন্তো আহ ‘‘মা আৰুসো’’তিআদি। ইতি ৰুত্তং, ইতি পটিক্কোসতীতি যোজনা। একো হি ইতিসদ্দো লুত্তনিদ্দিট্ঠো। <span class="bld">তস্সা</span>তি মহাথেরস্স। <span class="bld">সঙ্গহ</span>ন্তি ভিক্খূনং সঙ্গহং। <span class="bld">ত</span>ন্তি মহাথেরং।</p>
<p class="bodytext"><span class="bld">এৰং ৰত্তব্ব</span>ন্তি এৰং ৰক্খমাননযেন ৰত্তব্বং। পচ্চযং ধারেথ, ইতি ৰত্তব্বন্তি যোজনা। পাপুণাতি আৰুসো ইতি ৰুত্তেতি যোজনা। ‘‘গহিতং হোতী’’তি ইমিনা ‘‘গণ্হথ, গণ্হামী’’তি পচ্চুপ্পন্নকালৰসেন ৰুত্তত্তা গহিতং হোতীতি দস্সেতি। অতীতঅনাগতকালৰসেন অগহিতভাৰং দস্সেন্তো আহ ‘‘সচে পনা’’তিআদি। <span class="bld">সতুপ্পাদমত্ত</span>ন্তি গহণে সতিযা উপ্পাদনমত্তং। <span class="bld">এত্থা</span>তি সেনাসনপচ্চযগহণট্ঠানে।</p>
<p class="bodytext"><span class="bld">যোপী</span>তি যম্পি। উপযোগত্থে চেতং পচ্চত্তৰচনং, যম্পি পচ্চযং ৰিস্সজ্জেতীতি যোজনা। <span class="bld">পচ্চয</span>ন্তি চ চীৰরপচ্চযং। <span class="bld">অযম্পী</span>তি অযম্পি পচ্চযো। পিসদ্দো মহালাভপরিৰেণে পচ্চযং সম্পিণ্ডেতি। <span class="bld">তস্মিংযেৰ পরিৰেণে</span>তি তস্মিং পংসুকূলিকেন গহিতপরিৰেণে এৰ। <span class="bld">অঞ্ঞস্সা</span>তি পংসুকূলিকতো অঞ্ঞস্স ভিক্খুস্স। পংসুকূলিকো ‘‘অহং ৰসামী’’তি সেনাসনং জগ্গিস্সতি। ইতরো ‘‘অহং পচ্চযং গণ্হামী’’তি সেনাসনং জগ্গিস্সতীতি যোজনা। <span class="bld">দ্বীহি কারণেহী</span>তি ৰসনগহণৰসেন দ্বীহি কারণেহি। পংসুকূলিকে গণ্হন্তেতি সম্বন্ধো। <span class="bld">ইধা</span>তি সেনাসনে। <span class="bld">তেনা</span>তি <a name="V2.0127"></a> পংসুকূলিকেন। <span class="bld">হেট্ঠা</span>তি সেনাসনস্স হেট্ঠা, ঠিতং অঞ্ঞং ভিক্খুন্তি সম্বন্ধো। <span class="bld">তেনা</span>তি পংসুকূলিকেন <a name="M0.0484"></a>, কিঞ্চি ৰচনন্তি সম্বন্ধো। ৰুত্থৰস্সস্স পংসুকূলিকস্সাতি যোজনা। <span class="bld">ৰট্টতী</span>তি পংসুকূলিকস্স ৰট্টতি। <span class="bld">তস্মিং সেনাসনে</span>তি পংসুকূলিকেন গহিতসেনাসনে। <span class="bld">যেসং পনা</span>তি মনুস্সানং পন। <span class="bld">তেস</span>ন্তি মনুস্সানং।</p>
<p class="bodytext"><span class="bld">থূপং কত্বা</span>তি চেতিযং কত্বা। <span class="bld">তস্সা</span>তি থূপস্স। <span class="bld">তেন ভিক্খুনা</span>তি ৰস্সাৰাসিকং গাহকভিক্খুনা। <span class="bld">ত</span>ন্তি ভোজনসালং। গাহেতুং ৰট্টতীতি সম্বন্ধো। <span class="bld">সব্বমিদ</span>ন্তি সব্বং ইদং ৰচনং।</p>
<p class="bodytext"><span class="bld">পাটিপদঅরুণতো</span>তি ৰস্সূপনাযিকদিৰসসঙ্খাতস্স পাটিপদস্স অরুণুগ্গমনতো। <span class="bld">ৰিতক্কচারিকো</span>তি ‘‘কত্থ নু খো ৰসিস্সামী’’তিআদিনা ৰিতক্কেন চরণে অনুযুত্তো। <span class="bld">সেনাসনং যাচতী</span>তি সেনাসনগ্গাহাপকং সেনাসনং যাচতি। <span class="bld">গহিত</span>ন্তি সঙ্ঘেন গহিতং। <span class="bld">যত্থা</span>তি ঠানে। ৰস্সূপগতেহি ৰত্তব্বাতি সম্বন্ধো। পুনপ্পুনং, সমং ৰা চেতিযঙ্গণাদিং মুঞ্চন্তি সোধেন্তি ইমাহীতি <span class="bld">সম্মুঞ্চনিযো</span>। মুচিধাতু সোধনত্থে যুপচ্চযো করণত্থে হোতি। তালুজো পঠমক্খরো। সুলভা চে দণ্ডকা, একেকেন দ্বে তিস্সো যট্ঠিসম্মুঞ্চনিযো বন্ধিতব্বা। সুলভা চে সলাকা, ছপঞ্চমুট্ঠিসম্মুঞ্চনিযো বন্ধিতব্বাতি অত্থো। <span class="bld">পঞ্চ পঞ্চ উক্কা</span>তি অরঞ্ঞৰিহারেসু পরিস্সযৰিজাননত্থং পঞ্চ পঞ্চ অগ্গিউক্কা কোট্টেতব্বা ছিন্দিতব্বাতি অত্থো।</p>
<p class="bodytext">‘‘নিবদ্ধৰত্তং ঠপেত্বা’’তি এত্থ অকত্তব্বৰত্তং দস্সেন্তো আহ ‘‘ৰত্তং করোন্তেহি চা’’তিআদি। তত্থ ৰত্তং করোন্তেহি চ এৰরূপং অধম্মিকৰত্তং ন কাতব্বন্তি সম্বন্ধো। <span class="bld">হি</span> সচ্চং, সব্বেৰ এতে উদ্দেসাদযো পপঞ্চাতি যোজনা। পপঞ্চেন্তি সংসারে চিরং ঠপেন্তীতি <span class="bld">পপঞ্চা। মূগব্বত</span>ন্তি মূগানং ৰতং, মূগেহি কত্তব্বং ৰা, মূগেন ৰিয ৰা অমূগেহি কত্তব্বং ৰতং। এৰং অকাতব্বৰত্তং দস্সেত্বা ইদানি কাতব্বৰত্তং দস্সেন্তো আহ ‘‘পরিযত্তিধম্মো নামা’’তিআদি। <span class="bld">তিৰিধম্পী</span>তি পরিযত্তিপটিপত্তিপটিৰেধৰসেন তিপ্পকারম্পি। অৰযৰপরিযত্তিধম্মোপি অৰযৰিপরিযত্তিধম্মং, অৰযৰিপরিযত্তিধম্মো <a name="M0.0485"></a> ৰা অৰযৰপরিযত্তিধম্মং পতিট্ঠাপেতি, তস্মা পরিযত্তিধম্মো অত্তনাপি অত্তানং পতিট্ঠাপেসীতি ৰেদিতব্বং। <span class="bld">উদ্দিসথা</span>তি পরিযত্তিং উদ্দিসথ। <span class="bld">সোধেত্বা…পে॰… উপসম্পাদেথা</span>তি এত্থ সোধনং নাম সব্বেসং আচারকুলপুত্তানং উপপরিক্খনং। <span class="bld">সোধেত্বা নিস্সযং দেথা</span>তি এত্থ সোধনং নাম ভিক্খুসভাগতং উপপরিক্খনং। <span class="bld">হী</span>তি সচ্চং। <span class="bld">কুলপুত্তো</span>তি আচারকুলপুত্তো। যত্তকানি ধুতঙ্গানি সমাদিযিতুং সক্কোথাতি যোজনা। <span class="bld">অন্তোৰস্সং নামেত</span>ন্তি ভুম্মত্থে উপযোগৰচনমেতং। এতস্মিং অন্তোৰস্সেতি হি অত্থো, ভৰিতব্বন্তিআদীসু <a name="V2.0128"></a> সম্বন্ধিতব্বং। <span class="bld">সকলদিৰস</span>ন্তি সকলদিৰসম্হি, অপ্পমত্তেহীতি সম্বন্ধো। <span class="bld">একচারিকৰত্ত</span>ন্তি এককেন চরিতব্বং ৰত্তং। <span class="bld">ভস্সে</span>তি ৰচনে। <span class="bld">দসৰত্থুককথ</span>ন্তি অপ্পিচ্ছতাদিদসৰত্থুক কথং।</p>
<p class="bodytext"><span class="bld">ৰিগ্গাহিকপিসুণফরুসৰচনানী</span>তি ৰিগ্গহং কলহং জনেতীতি ৰিগ্গাহিকং, ৰিগ্গাহিকৰচনঞ্চ পিসুণৰচনঞ্চ ফরুসৰচনঞ্চ ৰিগ্গাহিকপিসুণফরুসৰচনানি। মনসিকারবহুলা ৰিহরথ ইতি ওৰদিতব্বাতি যোজনা। <span class="bld">দন্তকট্ঠখাদনৰত্ত</span>ন্তি হেট্ঠা অদিন্নাদানৰণ্ণনাযং ৰুত্তং দন্তকট্ঠখাদনে, দন্তকট্ঠখাদনস্স ৰা ৰত্তং। ‘‘পত্তং থৰিকায পক্খিপন্তেন ন কথেতব্ব’’ন্তি ইমিনা কথেন্তে পমাদেন পত্তো ভিজ্জেয্যাতি পত্তস্স গুত্তত্থায কথনং নিৰারেতি। <span class="bld">আচিক্খিতব্বা</span>তি ইতিসদ্দো পরিসমাপনত্থো।</p>
<p class="bodytext">কোচি দাযকোতি সম্বন্ধো। <span class="bld">আগন্তুকো ভিক্খূ</span>তি চীৰরগ্গাহিততো পচ্ছা আগতো আগন্তুকো ভিক্খু। <span class="bld">সঙ্ঘত্থেরো</span>তি আৰাসিকসঙ্ঘত্থেরো। <span class="bld">পঠমভাগ</span>ন্তি পুব্বে গাহিতং পঠমভাগং, <span class="bld">পরিৰত্তেত্বা</span>তি পুব্বে গাহিতভাগেন পচ্ছা দাতব্বং ৰস্সাৰাসিকং পরিৰত্তেত্বা। আগন্তুকস্স ৰস্সগ্গেন পত্তট্ঠানে আগন্তুকস্স দাতব্বন্তি যোজনা। ‘‘আগন্তুকস্সা’’তি পদং পুব্বাপরং অপেক্খতি। তস্মা দ্বিন্নং পদানং মজ্ঝে ৰুত্তং। <span class="bld">পঠমৰস্সূপগতা</span>তি পঠমৰস্সূপনাযিকদিৰসে ৰস্সূপগতা। ‘‘দ্বে তীণি চত্তারী’’তি ৰচনস্স ৰা বহূনং ভিক্খূনং ৰা ব্যাপনত্থায ‘‘লদ্ধং লদ্ধ’’ন্তি ৰিচ্ছাৰসেন ৰুত্তং। <span class="bld">তেন পনা</span>তি আগন্তুকেন <a name="M0.0486"></a> পন। পঠমৰস্সূপগতেহি অপ্পকে লদ্ধে পচ্ছিমৰস্সূপনাযিকদিৰসে দাতব্বানং ৰস্সাৰাসিকানং বহুকেপি অযং নযো ঞাতব্বোতি কত্বা ন ৰুত্তো।</p>
<p class="bodytext"><span class="bld">দ্বীসুপী</span>তি পঠম দুতিযৰসেন দ্বীসুপি। ৰস্সূপগতা ভিক্খূ ভিক্খায কিলমন্তা ৰদন্তীতি সম্বন্ধো। <span class="bld">ইধা</span>তি ঠানে। <span class="bld">ৰসন্তা</span>তি একতো ৰসন্তা। দ্বে ভাগা হোম সাধু ৰতাতি যোজনা। <span class="bld">সাধু ৰতা</span>তি একংসেন সুন্দরা ভৰেয্যুন্তি অত্থো। <span class="bld">যেস</span>ন্তি ভিক্খূনং। <span class="bld">তত্থা</span>তি ঞাতিপৰারিতট্ঠানেসু। <span class="bld">পৰারণাযা</span>তি পৰারণাদিৰসে। <span class="bld">তেসূ</span>তি ভিক্খূসু। <span class="bld">যে</span>তি ভিক্খূ। <span class="bld">তত্থা</span>তি ঞাতিপৰারিতট্ঠানেসু। কস্মা অপলোকেত্বা দাতব্বং, ননু তে সাদিযন্তীতি আহ ‘‘সাদি যন্তাপি হী’’তিআদি। তত্থ <span class="bld">হী</span>তি যস্মা। ‘‘নেৰ ৰস্সাৰাসিকস্স সামিনো’’তি ইমিনা তেসং ৰস্সচ্ছিন্নতং দীপেতি। <span class="bld">নেৰ অদাতুং লভন্তী</span>তি পঠমমেৰ কতিকৰত্তস্স কতত্তা অদাতুং নেৰ লভন্তি, সব্বেসং নো অম্হাকন্তি যোজনা। <span class="bld">ইধা</span>তি ঠানে। <span class="bld">ত</span>ন্তি কতিকৰত্তং। একো ভিক্খূতি সম্বন্ধো। <span class="bld">তেস</span>ন্তি ভিক্খূনং। <span class="bld">তত্থা</span>তি সভাগট্ঠানে। ৰসিত্বা আগতানং তেসং ভিক্খূনন্তি <a name="V2.0129"></a> যোজনা। ন লব্ভতি ইতি ৰুত্তন্তি যোজনা। <span class="bld">ইমেস</span>ন্তি ৰস্সাৰাসিঅপ্পত্তকানং একচ্চানং। <span class="bld">গাহিতসদিসমেৰা</span>তি ৰস্সাৰাসিকস্স গাহিতেন সদিসমেৰ। <span class="bld">তেসমেৰা</span>তি একচ্চানমেৰ।</p>
<p class="bodytext"><span class="bld">পক্কন্তোপী</span>তি অঞ্ঞং ঠানং পক্কমন্তোপি। <span class="bld">হী</span>তি সচ্চং, যস্মা ৰা। তেন ভিক্খুনা কতং পানীযউপট্ঠপনাদিকম্মং <span class="bld">ভতিনিৰিট্ঠং</span> ভতিযা ঠিতন্তি যোজনা। অপলোকনকম্মং কত্বা গাহিতং সঙ্ঘিকন্তি সম্বন্ধো। <span class="bld">সঙ্ঘিক</span>ন্তি তত্রুপ্পাদং সন্ধায ৰুত্তং। <span class="bld">ৰিব্ভন্তোপী</span>তি পিসদ্দো পগেৰ ছিন্নৰস্সোতি দস্সেতি। <span class="bld">পচ্চযৰসেনেৰা</span>তি সদ্ধাদেয্যপচ্চযৰসেন। <span class="bld">ৰদন্তী</span>তি কেচি ৰদন্তি।</p>
<p class="bodytext">দিসংগমিকো ভিক্খু ৰিব্ভমতীতি সম্বন্ধো। <span class="bld">মনুস্সে</span>তি ৰস্সাৰাসিকদাযকমনুস্সে। <span class="bld">সম্মুখা</span>তি আৰাসিকস্স সম্মুখা। <span class="bld">সম্পটিচ্ছাপেত্বা</span>তি ‘‘সুট্ঠু দস্সামা’’তি পটিচ্ছাপেত্বা। <span class="bld">যস্স গাহিত</span>ন্তি যস্স ভিক্খুনো সেনাসনং গাহিতং। <span class="bld">সেনাসনসামিকস্সা</span>তি সেনাসনদাযকস্স পুত্তধীতাদযোতি <a name="M0.0487"></a> সম্বন্ধো। <span class="bld">সেনাসনে দেমা</span>তি সেনাসনস্স দেম। <span class="bld">তত্থা</span>তি সেনাসনে। একমেৰ ৰত্থং দাতব্বং। কস্মা? পুগ্গলস্স অদত্বা সেনাসনস্সেৰ দাতব্বত্তা। <span class="bld">ৰস্সাৰাসিকট্ঠিতিকাযা</span>তি ৰস্সাৰাসিকগাহিতস্স ঠিতিকায। <span class="bld">এসেৰ নযো</span>তি সেনাসনস্সেৰ দিন্নত্তা এসেৰ নযো। <span class="bld">তস্সেৰ হোন্তী</span>তি পুগ্গলস্সেৰ দিন্নত্তা তস্সেৰ হোন্তি।</p>
<p class="bodytext">দুতিযো থেরাসনে গাহিতো হোতীতি সম্বন্ধো। পঠমভাগস্স সামণেরস্স গাহিতত্তা ৰুত্তং ‘‘ৰরভাগং সামণেরস্স দত্বা’’তি। <span class="bld">উভোপী</span>তি দ্বে থেরসামণেরেপি। <span class="bld">সযমেৰা</span>তি দাযকো সযমেৰ। <span class="bld">য</span>ন্তি ৰস্সাৰাসিকং। <span class="bld">যস্সা</span>তি থেরস্স ৰা সামণেরস্স ৰা।</p>
<p class="bodytext"><span class="bld">ইতো</span>তি ৰুত্তনযতো। <span class="bld">দহরসামণেরস্সা</span>তি তরুণস্স সামণেরস্স। <span class="bld">সো</span>তি ঘরসামিকো। <span class="bld">ন</span>ন্তি পত্তজনং। <span class="bld">যস্সা</span>তি ভিক্খুনো। <span class="bld">তেস</span>ন্তি মনুস্সানং। <span class="bld">যথাভূতং আচিক্খিতব্ব</span>ন্তি ৰিব্ভমকালঙ্কতকারণং যথাভূতং আচিক্খিতব্বং। <span class="bld">সুদ্ধপংসুকূলিকাযেৰা</span>তি অঞ্ঞেহি অমিস্সা সুদ্ধা পংসুকূলিকাযেৰাতি। <span class="bld">ইদং নেৰাসিকৰত্ত</span>ন্তি নিগমনং।</p>
<p class="subhead">উপনন্দৰত্থুকথা</p>
<p class="bodytext"><a name="para319"></a><span class="paranum">৩১৯</span>. <span class="bld">অযমত্থো</span>তি অযং ৰক্খমানো অত্থো, এৰং ৰেদিতব্বোতি সম্বন্ধো। <span class="bld">তত্থা</span>তি গামকে <a name="V2.0130"></a>। <span class="bld">ত</span>ন্তি সেনাসনং, গণ্হন্তেনেৰাতি সম্বন্ধো। <span class="bld">ইধা</span>তি সাৰত্থিযং। <span class="bld">মুত্ত</span>ন্তি তে সেনাসনং মুঞ্চিতং হোতি। <span class="bld">তত্রাপী</span>তি গামকেপি। <span class="bld">উভযত্থা</span>তি সাৰত্থিযং, গামকে চাতি উভযত্থ।</p>
<p class="bodytext"><span class="bld">এত্থা</span>তি উপনন্দৰত্থুস্মিং। <span class="bld">কথ</span>ন্তি কেন পকারেন পটিপ্পস্সম্ভতি। <span class="bld">ইধা</span>তি সাসনে। একচ্চো গণ্হাতীতি সম্বন্ধো। <span class="bld">তত্রাপী</span>তি সামন্তৰিহারেপি <a name="M0.0488"></a>। <span class="bld">তস্সা</span>তি ভিক্খুস্স। <span class="bld">ইধা</span>তি সেনাসনে। <span class="bld">আলযমত্ত</span>ন্তি চিত্তুপ্পাদমত্তং। <span class="bld">ইচ্চস্সা</span>তি ইতি অস্স, এৰং অস্স ভিক্খুস্সাতি অত্থো। <span class="bld">সব্বত্থা</span>তি সব্বস্মিং ‘‘গহণেন গহণ’’ন্তিআদিকে চতুক্কে। যো পন গচ্ছতীতি সম্বন্ধো। <span class="bld">উপচারসীমাতিক্কমে</span>তি নিমিত্তত্থে চেতং ভুম্মৰচনং, ভাৰেন ভাৰলক্খণে ৰা। <span class="bld">তত্থা</span>তি অঞ্ঞস্মিং ৰিহারে পচ্চাগচ্ছতি, ৰট্টতি, সেনাসনগ্গাহো ন পটিপ্পস্সম্ভতীতি অধিপ্পাযো।</p>
<p class="bodytext"><a name="para320"></a><span class="paranum">৩২০</span>. <span class="bld">যো</span>তি ভিক্খু। <span class="bld">মহন্ততরো ৰা দহরতরো ৰা</span>তি অত্তনো মহন্ততরো ৰা দহরতরো ৰা হোতি। সো ভিক্খু তিৰস্সন্তরো নামাতি যোজনা। একস্স ভিক্খুনো তিণ্ণং ৰস্সানমন্তরে ঠিতো তিৰস্সন্তরো অঞ্ঞো ভিক্খু। <span class="bld">তত্থা</span>তি ভিক্খূসু। <span class="bld">ইমে সব্বে</span>তি তিৰস্সন্তরদ্বিৰস্সন্তরসমানৰস্সিকে ইমে ভিক্খূ, লভন্তীতি সম্বন্ধো। <span class="bld">যং তিণ্ণং পহোতী</span>তি মঞ্চপীঠৰিনিমুত্তং যং আসনং তিণ্ণং সুখং নিসীদিতুং পহোতি, তথারূপে আসনেপি দ্বে দ্বে হুত্বা নিসীদিতুং লভন্তীতি যোজনা। অপিসদ্দেন মঞ্চপীঠানি অপেক্খতি। ইদং পচ্ছিমদীঘাসনং। <span class="bld">অনুপসম্পন্নেনাপী</span>তি পিসদ্দো পগেৰ উপসম্পন্নেনাতি দস্সেতি।</p>
<p class="bodytext"><span class="bld">হত্থিকুম্ভে</span>তি হত্থিসিরোপিণ্ডে। ইমিনা হত্থিসদ্দেন হত্থিকুম্ভো গহিতো অৰযৰূপচারেন ৰা উত্তরপদলোপেন ৰাতি দস্সেতি। হত্থী ৰিযাতি হত্থী, ভূমিভাগো, হত্থিম্হি পতিট্ঠিতো পাদসঙ্খাতো নখো ইমস্সাতি <span class="bld">হত্থিনখকো,</span> পাসাদো। এতং ‘‘হত্থিনখকো’’তি নামং এৰংকতস্স পাসাদস্স নামন্তি যোজনা। ‘‘সুৰণ্ণরজতাদিৰিচিত্রানী’’তি পদং ‘‘কৰাটানি মঞ্চপীঠানি তালৰণ্টানী’’তি সব্বপদেসু যোজেতব্বং। যংকিঞ্চি চিত্তকম্মকতং অত্থি, সব্বং ৰট্টতীতি যোজনা। পাসাদস্স দেমাতি সম্বন্ধো। <span class="bld">পাটেক্ক</span>ন্তি পাসাদতো ৰিসুং। <span class="bld">পটিগ্গহিতমেৰা</span>তি সব্বং পটিগ্গহিতমেৰ হোতি। গোনকাদীনি অট্ঠারস অত্থরণানি পরিভুঞ্জিতুন্তি সম্বন্ধো। <span class="bld">গিহিৰিকটনীহারেনা</span>তি গিহীহি ৰিসেসেন যথাকামং করিযতীতি <span class="bld">গিহিৰিকটং,</span> গিহিসন্তকং। ‘‘গিহিৰিকট’’ন্তি নীহারো অভিনীহারো গিহিৰিকটনীহারো, তেন। <span class="bld">লব্ভন্তী</span>তি নিসীদিতুমেৰ লব্ভন্তি। <span class="bld">তত্রাপী</span>তি ধম্মাসনেপি।</p>
<p class="subhead">অৰিস্সজ্জিযৰত্থুকথা</p>
<p class="bodytext"><a name="para321"></a><span class="paranum">৩২১</span>. <span class="bld">এতানী</span>তি <a name="V2.0131"></a> <a name="M0.0489"></a> গরুভণ্ডানি। <span class="bld">তত্থা</span>তি রাসিৰসেন পঞ্চসু সরূপৰসেন পঞ্চৰীসতিযা গরুভণ্ডেসু। আগন্ত্বা, আভুসো ৰা রমন্তি এত্থাতি <span class="bld">আরামো। তেসংযেৰা</span>তি পুপ্ফারামফলারামানমেৰ। ‘‘ঠপিতোকাসো’’তি ইমিনা ৰত্থুসদ্দস্স ভূমিভেদত্থং দস্সেতি। ৰসতি আরামো পতিট্ঠহতি এত্থাতি <span class="bld">আরামৰত্থু। তেসু ৰা</span>তি এত্থ ৰাসদ্দেন নৰভূমিভাগতো অঞ্ঞস্স পোরাণভূমিভাগস্সপি আরামৰত্থুভাৰং ৰিকপ্পেতি। ৰিসেসেন চতুইরিযাপথে হরতি পৰত্তেতি এত্থাতি <span class="bld">ৰিহারো। তস্সা</span>তি ৰিহারস্স। <span class="bld">চতুন্নং মঞ্চান</span>ন্তি নিদ্ধারণত্থে সামিৰচনং। অঞ্ঞতরো মঞ্চো নামাতি যোজনা। এসেৰ নযো সেসেসুপি। ‘‘লোহেন কতা কুম্ভী’’তি ইমিনা <span class="bld">লোহকুম্ভী</span>তি এত্থ মজ্ঝেলোপসমাসং দস্সেতি। লোহমযা কুম্ভী <span class="bld">লোহকুম্ভী</span>তি ৰচনত্থোপি যুজ্জতেৰ। ‘‘এসেৰ নযো’’তি ইমিনা লোহেন কতং <span class="bld">ভাণকং,</span> লোহেন কতো <span class="bld">ৰারকো,</span> লোহেন কতং <span class="bld">কটাহ</span>ন্তি অত্থং অতিদিসতি। <span class="bld">এত্থা</span>তি ভাণকৰারককটাহেসু। <span class="bld">অরঞ্জরো</span>তি অতিমহন্তত্তা অরং খিপ্পং জরতি ৰিনাসেতীতি অরঞ্জরো। অথ ৰা জলং গণ্হিতুং অলন্তি অরঞ্জরো লকারানং রকারে কত্বা।</p>
<p class="bodytext">গাথাৰসেন নিগমনং দস্সেন্তো আহ ‘‘এৰ’’ন্তিআদি। তত্থ এৰং পকাসযীতি সম্বন্ধো। দ্বে গরুভণ্ডানি <span class="bld">দ্বিসঙ্গহানি</span> হোন্তি, <span class="bld">ততিযং</span> গরুভণ্ডং চতুসঙ্গহং হোতি, <span class="bld">চতুত্থং</span> গরুভণ্ডং নৰকোট্ঠাসং হোতি, <span class="bld">পঞ্চমং</span> গরুভণ্ডং অট্ঠভেদনং হোতি, <span class="bld">ইতি</span> ইমিনা পকারেন <span class="bld">পঞ্চনিম্মললোচনো</span> নাথো পঞ্চহি রাসীহি <span class="bld">পঞ্চৰীসৰিধং</span> গরুভণ্ডং পকাসযীতি যোজনা।</p>
<p class="bodytext"><span class="bld">তত্রা</span>তি গরুভণ্ডে। <span class="bld">হী</span>তি ৰিত্থারো। সব্বম্পি ইদং গরুভণ্ডং অৰিস্সজ্জিযন্তি ৰুত্তন্তি যোজনা। <span class="bld">ইধা</span>তি ইমস্মিং ৰত্থুস্মিং। পরিৰারে পন আগতন্তি সম্বন্ধো।</p>
<p class="bodytext">পঞ্চ রাসযো মহেসিনা ৰুত্তাতি যোজনা। <span class="bld">এত্থা</span>তি পরিৰারে।</p>
<p class="bodytext"><span class="bld">তত্রা</span>তি <a name="M0.0490"></a> ‘‘পরিৰত্তনৰসেনা’’তি ৰচনে। ইদং গরুভণ্ডং উপনেতুন্তি সম্বন্ধো। নিচ্চং তিট্ঠন্তীতি <span class="bld">থাৰরা,</span> ঠাধাতু ৰরপচ্চযো, ঠাকারস্স থাকারো। ইমিনা আরামআরামৰত্থুৰিহারৰিহারৰত্থূনি গহেতব্বানি। অৰিস্সজ্জিযঅৰেভঙ্গীযত্তা গরু অলহুকং ভণ্ডং <span class="bld">গরুভণ্ডং</span>। ইমিনা মঞ্চাদীনি একৰীসতি গরুভণ্ডানি গহেতব্বানি। <span class="bld">থাৰরে</span>তি আধারে ভুম্মং, পরিযাপন্নন্তি সম্বন্ধো। অথ ৰা নিদ্ধারণে ভুম্মং, থাৰরেসূতি হি অত্থো, খেত্তন্তিআদীসু সম্বন্ধিতব্বং। খিপতি <a name="V2.0132"></a> পুব্বণ্ণবীজমেত্থাতি <span class="bld">খেত্তং</span>। ৰসতি অপরণ্ণবীজং পতিট্ঠাতি এত্থাতি <span class="bld">ৰত্থু,</span> তলে ভূমিভাগে একতো ৰা দ্বীহি ৰা তীহি ৰা ঠানেহি আৰরণং করীযতি এত্থাতি <span class="bld">তল়াকো,</span> সরো। কস্সকানং মতেন কত্তব্বাতি <span class="bld">মাতিকা</span>। আরামেন পরিৰত্তেতুন্তি সম্বন্ধো। কানি পরিৰত্তেতুন্তি আহ ‘‘ইমানি চত্তারিপী’’তি। <span class="bld">পি</span>সদ্দো অৰযৰসম্পিণ্ডনো।</p>
<p class="bodytext"><span class="bld">তত্রা</span>তি ‘‘পরিৰত্তেতুং ৰট্টতী’’তি ৰচনে। <span class="bld">দূরে</span>তি সঙ্ঘারামতো দূরট্ঠানে। <span class="bld">যম্পী</span>তি নাল়িকেরফলম্পি। <span class="bld">হরন্তী</span>তি সঙ্ঘস্স হরন্তি। <span class="bld">অঞ্ঞেস</span>ন্তি সঙ্ঘতো অঞ্ঞেসং মনুস্সানন্তি সম্বন্ধো। <span class="bld">তে</span>তি মনুস্সা। সঙ্ঘেন সম্পটিচ্ছিতব্বোতি সম্বন্ধো। <span class="bld">রুচ্চতী</span>তি সঙ্ঘস্সারামেন মনুস্সানমারামং, মনুস্সানমারামেন ৰা সঙ্ঘস্সারামং পরিৰত্তেতুং রুচীযতি ইচ্ছীযতি। ভিক্খূনং আরামোতি সম্বন্ধো। <span class="bld">অয</span>ন্তি মনুস্সানমারামো। <span class="bld">খুদ্দকো</span>তি সঙ্ঘারামতো খুদ্দকো। <span class="bld">আয</span>ন্তি অযতি আযসামিকো ধনেন ৰড্ঢিং গচ্ছতি অনেনাতি আযো, তং। <span class="bld">সমকমেৰা</span>তি সমপ্পমাণমেৰ, আযং সচে দেতীতি সম্বন্ধো। পমাণত্থে কপচ্চযো। মনুস্সানং রুক্খাতি সম্বন্ধো। অতিরেকং সঙ্ঘস্স দেমাতি সম্বন্ধো। <span class="bld">জানাপেত্বা</span>তি ‘‘সঙ্ঘে দিন্নং মহপ্ফল’’ন্তি (ম॰ নি॰ ৩.৩৭৬) সঙ্ঘস্স দিন্নদানস্স আনিসংসং মনুস্সানং জানাপেত্বা। ফলধারিনো হোন্তি ননূতি যোজনা। <span class="bld">এৰ</span>ন্তিআদি নিগমনং। <span class="bld">এতেনেৰ নযেনা</span>তি যেন নযেন আরামো আরামেন পরিৰত্তেতব্বো, এতেনেৰ নযেন। মহন্তেন ৰা খুদ্দকেন ৰা আরামৰত্থুনা চাতি যোজনা। আরাম আরামৰত্থুৰিহারৰিহারৰত্থূনি পরিৰত্তেতব্বানীতি সম্বন্ধো।</p>
<p class="bodytext"><span class="bld">উভোপী</span>তি <a name="M0.0491"></a> গেহপাসাদৰসেন উভোপি। <span class="bld">তত্থা</span>তি গেহে। <span class="bld">ইদং পনা</span>তি পাসাদসঙ্খাতং গেহং, মনুস্সানং গেহন্তি সম্বন্ধো। মহগ্ঘেন ৰা অপ্পগ্ঘেন ৰা ৰিহারৰত্থুনা চাতি যোজনা। ৰিহারৰিহারৰত্থুআরামআরামৰত্থূনি পরিৰত্তেতব্বানীতি সম্বন্ধো। <span class="bld">এৰ</span>ন্তিআদি নিগমনং।</p>
<p class="bodytext">গরুভণ্ডেন গরুভণ্ডপরিৰত্তনে এৰং ৰিনিচ্ছযো ৰেদিতব্বোতি যোজনা। <span class="bld">পংস্বাগারকেসূ</span>তি পংসুকীল়নত্থায কতেসু অগারকেসু। <span class="bld">কপ্পিযমঞ্চা</span>তি সঙ্ঘগণপুগ্গলানং কপ্পিযা সুৰণ্ণরজতাদীহি অকতা মঞ্চা। ৰিহারস্স পন সুৰণ্ণরজতমযাদিকাপি কপ্পিযা মঞ্চা দাতব্বাতি সম্বন্ধো। <span class="bld">বহিসীমাযা</span>তি উপচারসীমতো বহি। <span class="bld">তত্থা</span>তি সঙ্ঘত্থেরস্স ৰসনট্ঠানে। <span class="bld">তত্থা</span>তি তস্স ভিক্খুনো ৰসনট্ঠানে। <span class="bld">‘‘মহগ্ঘেনা’’</span>তি ৰুত্তৰচনং নিযমেন্তো আহ ‘‘সতগ্ঘনকেন ৰা সহস্সগ্ঘনকেন ৰা’’তি। <span class="bld">মঞ্চসত</span>ন্তি মঞ্চবহুং। <span class="bld">এতেসুপী</span>তি পীঠভিসিবিব্বোহনেসুপি। <span class="bld">তত্থা</span>তি পীঠভিসিবিব্বোহনেসু। কপ্পিযং পীঠাদীতি সম্বন্ধো। <span class="bld">অকপ্পিযং ৰা মহগ্ঘং কপ্পিযং ৰা</span>তি কপ্পিযেন ৰা মহগ্ঘকপ্পিযেন ৰা পরিৰত্তেত্বাতি সম্বন্ধো। ‘‘ৰুত্তৰত্থূনী’’তি <a name="V2.0133"></a> পদং ‘‘পরিৰত্তেত্বা’’তি পদে অৰুত্তকম্মং, ‘‘গহেতব্বানী’’তি পদে ৰুত্তকম্মং, পুব্বাপরাপেক্খপদং।</p>
<p class="bodytext"><span class="bld">পসতমত্তউদকগণ্হকানিপী</span>তি এত্থ পসতো নাম কুঞ্চিতপাণি। <span class="bld">সীহল়দীপে</span>তি সীহং লাতি গণ্হাতীতি <span class="bld">সীহল়ো</span> লকারস্স ল়কারং কত্বা, সীহবাহুনামকো রাজা, তস্স পুত্তত্তা ৰিজযকুমারোপি সীহল়ো নাম, তেন আদিম্হি নিৰাসভাৰেন গহিতত্তা দীপো <span class="bld">সীহল়দীপো</span> নাম, তস্মিং। পাদং গণ্হাতীতি <span class="bld">পাদগণ্হনো,</span> সোযেৰ <span class="bld">পাদগণ্হনকো। পাদো নামা</span>তি ‘‘পাদগণ্হনকো’’তি এত্থ পাদো নাম। যো লোহৰারকো মগধনাল়িযা পঞ্চনাল়িমত্তং গণ্হাতি, সো লোহৰারকো পাদো নামাতি যোজনা। ইমিনা পমাণস্স নামং পমাণৰন্তে উপচারতো ৰোহারনযং দস্সেতি। <span class="bld">ততো</span>তি পঞ্চনাল়িমত্তগণ্হনকৰারকতো। <span class="bld">ইমানী</span>তি লোহকুম্ভীআদীনি।</p>
<p class="bodytext"><span class="bld">ভিঙ্গার</span> <a name="M0.0492"></a> <span class="bld">…পে॰… কটচ্ছুআদীনী</span>তি ভিঙ্গারো চ পটিগ্গহো চ উল়ুঙ্কো চ দব্বি চ কটচ্ছু চ পাতি চ তট্টকো চ সরকো চ সমুগ্গো চ অঙ্গারকপল্লো চ ধূমকটচ্ছু চ <span class="bld">ভিঙ্গার…পে॰… ধূমকটচ্ছুযো,</span> তা আদি যেসং তানীতি <span class="bld">ভিঙ্গার…পে॰… কটচ্ছুআদীনি</span>। আদিসদ্দেন অঞ্ঞানি উপকরণানি গহেতব্বানি। <span class="bld">ভাজনীযানী</span>তি ভাজেতব্বানি। <span class="bld">কংসলোহাদী</span>তিআদিসদ্দেন ৰট্টলোহং সঙ্গণ্হাতি। <span class="bld">ৰট্টলোহং নাম</span> পীতলোহং। <span class="bld">হী</span>তি সচ্চং, যস্মা ৰা। <span class="bld">পারিহারিয</span>ন্তি সঙ্ঘিকপরিভোগং পরিহরিত্বা অপনেত্বা পুগ্গলিকপরিভোগেন পরিভুঞ্জনং, ‘‘অত্তসন্তক’’ন্তি ৰা পরিগ্গহেন হরিত্বা ভুঞ্জনং ন ৰট্টতি। <span class="bld">গিহিৰিকটনীহারেনেৰা</span>তি ‘‘গিহিৰিকট’’ন্তি অভিনীহারেনেৰ।</p>
<p class="bodytext">অঞ্ঞস্মিম্পি কপ্পিযলোহভণ্ডে পরিযাপন্না অঞ্জনীতি যোজনা। অথ ৰা <span class="bld">কপ্পিযলোহভণ্ডে</span>তি নিদ্ধারণে ভুম্মং, ‘‘অঞ্জনী’’তিআদিনা সম্বন্ধিতব্বং। <span class="bld">সূচী</span>তি চীৰরাদিসিব্বনকা সূচি। <span class="bld">পণ্ণসূচী</span>তি পণ্ণে লিখনা সূচি। <span class="bld">অঞ্ঞম্পী</span>তি অঞ্জনিআদিতো অঞ্ঞম্পি। ধূমনেত্তঞ্চ ফালঞ্চ দীপরুক্খো চ দীপকপল্লকো চ ওলম্বকদীপো চ <span class="bld">ধূমনেত্ত…পে॰… ওলম্বকদীপা</span>। ইত্থিপুরিসতিরচ্ছানগতসঙ্খাতানি রূপানি এতেসু অত্থীতি <span class="bld">ইত্থিপুরিসতিরচ্ছানগতরূপকানি</span>। ধূমনেত্ত…পে॰… ওলম্বকদীপা চ তে ইত্থিপুরিসতিরচ্ছানগতরূপকানি চেতি <span class="bld">ধূমনেত্ত…পে॰… রূপকানি,</span> ৰিসেসনপরনিপাতো। তানি ৰা অঞ্ঞানি ৰা ভিত্তিচ্ছদনকৰাটাদীসু উপনেতব্বানি লোহভণ্ডানীতি সম্বন্ধো। <span class="bld">লোহখিলক</span>ন্তি লোহমযং আণিং। <span class="bld">পরিহরিত্বা</span>তি ‘‘অত্তনো সন্তক’’ন্তি পরিগ্গহেন হরিত্বা, সঙ্ঘিকপরিভোগগিহিৰিকটানি ৰা অপনেত্বা। <span class="bld">খীরপাসাণমযানী</span>তি খীরৰণ্ণেন পাসাণেন কতানি।</p>
<p class="bodytext">সুৰণ্ণঞ্চ <a name="V2.0134"></a> রজতঞ্চ হারকূটঞ্চ জাতিফলিকঞ্চ <span class="bld">সুৰণ্ণ…পে॰… জাতিফলিকানি,</span> তেহি কতানি ভাজনানি <span class="bld">সুৰণ্ণ…পে॰… ভাজনানি। সব্ব</span>ন্তি সুৰণ্ণরজতাদিসব্বং। <span class="bld">ৰট্টতী</span>তি সঙ্ঘগণপুগ্গলানং ৰট্টতি।</p>
<p class="bodytext">ৰাসিআদীসু <a name="M0.0493"></a> এৰং ৰিনিচ্ছযো ৰেদিতব্বোতি যোজনা, নিদ্ধারণে ৰা ভুম্মং। যায ৰাসিযা ন সক্কাতি সম্বন্ধো। <span class="bld">ততো</span>তি ৰাসিতো। <span class="bld">মহত্তরী</span>সদ্দো মহন্তপরিযাযো অনিপ্ফন্নপাটিপদিকো। মহত্তরী ৰাসীতি সম্বন্ধো। <span class="bld">ৰেজ্জান</span>ন্তি ভিসক্কানং। <span class="bld">সিরাৰেধনফরসুপী</span>তি পিসদ্দেন ততো মহন্তং পন পগেৰাতি দস্সেতি। যা পন কুঠারী আৰুধসঙ্খেপেন কতাতি সম্বন্ধো। অথ ৰা আৰুধসঙ্খেপেন কতা যা পন কুঠারী অত্থীতি যোজনা। <span class="bld">অনামাসা</span>তি অনামসিতব্বা, অনামাসারহাতি অত্থো। <span class="bld">চতুরঙ্গুলমত্তোপী</span>তি পিসদ্দো ততো অধিকো পন পগেৰাতি দস্সেতি। নিখণিত্বা খাদতীতি <span class="bld">নিখাদনং</span>। চতুরস্সং মুখমেতস্সাতি <span class="bld">চতুরস্সমুখং</span>। দোণিসদিসং মুখমেতস্সাতি <span class="bld">দোণিমুখং</span>। সম্মুঞ্চনিদণ্ডৰেধনম্পি নিখাদনং দণ্ডবদ্ধং হোতি চেতি যোজনা। দণ্ডেন বন্ধিতব্বন্তি <span class="bld">দণ্ডবদ্ধং,</span> দণ্ডং বদ্ধমেতস্সাতি ৰা দণ্ডবদ্ধং। ‘‘অদণ্ডক’’ন্তি ৰত্বা তস্সেৰত্থং দস্সেতুং ৰুত্তং ‘‘ফলমত্তমেৰা’’তি। নত্থি দণ্ডমেতস্সাতি <span class="bld">অদণ্ডকং। য</span>ন্তি নিখাদনং। <span class="bld">পরিহরিতু</span>ন্তি পুগ্গলিকভাৰেন পরিগ্গহেত্বা হরিতুং, সঙ্ঘিকভাৰং অপনেতুং ৰা। সিখরম্পি নিখাদনেনেৰ সঙ্গহিতং লক্খণহারনযেন সমানকিচ্চভাৰতো। <span class="bld">সিখর</span>ন্তি যেন পরিব্ভমিত্বা ছিন্দন্তি, যেহি মনুস্সেহি দিন্নানীতি সম্বন্ধো। <span class="bld">তে</span>তি মনুস্সা, ৰদন্তীতি সম্বন্ধো। <span class="bld">নো</span>তি অম্হাকং। <span class="bld">পাকতিকে</span>তি পকতিযা ঠিতে, যথা পঠমং ঠিতা হোন্তি, তথা করিস্সামাতি অত্থো। <span class="bld">সচে আহরন্তী</span>তি সচে আযাচনং অকত্বা হরন্তি। <span class="bld">অনাহরন্তাপী</span>তি পুন অনাহরন্তাপি।</p>
<p class="bodytext">কম্মারো চ তট্টকারো চ চুন্দকারো চ নল়কারো চ মণিকারো চ পত্তবন্ধকো চ <span class="bld">কম্মার…পে॰… পত্তবন্ধকা,</span> তেসং। অধিকরণী চ মুট্ঠিকো চ সণ্ডাসো চ তুলা চ <span class="bld">অধিকরণি…পে॰… তুলা। সঙ্ঘে দিন্নকালতো</span>তি সঙ্ঘস্স দিন্নকালতো। তিপুং ছিন্দতি অনেনাতি <span class="bld">তিপুচ্ছেদনং,</span> তমেৰ সত্থকং <span class="bld">তিপুচ্ছেদনসত্থকং</span>। মহাকত্তরিঞ্চ মহাসণ্ডাসঞ্চ <a name="M0.0494"></a> মহাপিপ্ফিলিকঞ্চ ঠপেত্বাতি যোজনা। কস্মা ঠপিতানীতি আহ ‘‘মহাকত্তরিআদীনি গরুভণ্ডানী’’তি। তত্থ যস্মা মহাকত্তরিআদীনি গরুভণ্ডানি, তস্মা ‘‘ঠপেত্বা মহাকত্তরি’’ন্তি আদি মযা ৰুত্তন্তি যোজনা।</p>
<p class="bodytext">ৰল্লিআদীসু <a name="V2.0135"></a> এৰং ৰিনিচ্ছযো ৰেদিতব্বোতি যোজনা। <span class="bld">ৰেত্তৰল্লিআদিকা</span>তি ৰেত্তসঙ্খাতৰল্লিআদিকা। <span class="bld">অড্ঢবহুপ্পমাণা</span>তি এত্থ –</p>
<p class="gathalast">‘‘ব্যামো সহকরা বাহু, দ্বেপস্সদ্বযৰিত্থতা’’তি॥ –</p>
<p class="unindented">অভিধানে (অভিধানপ্পদীপিকাযং ২৬৯ গাথাযং) ৰুত্তত্তা বাহু নাম ইধ ব্যামোৰ অধিপ্পেতো। তস্মা দ্বীসু পস্সেসু ৰিত্থতানং ব্যামসঙ্খাতানং সহকরানং দ্বিন্নং বাহূনং অড্ঢোতি <span class="bld">অড্ঢবাহু,</span> তস্স পমাণমেতস্সাতি <span class="bld">অড্ঢবাহুপ্পমাণা</span>তি ৰচনত্থো কাতব্বো, দীঘতো দ্বিহত্থা ৰল্লীতি ৰুত্তং হোতি। <span class="bld">তত্থজাতকা</span>তি তিস্সং সঙ্ঘস্স ভূমিযং জাতকা। <span class="bld">রক্খিতগোপিতা</span>তি সঙ্ঘেন সযং রক্খিতা, পরেহি গোপিতা। ইমিনা অরক্খিতঅগোপিতা গরুভণ্ডং ন হোতীতি দস্সেতি। <span class="bld">সা</span>তি ৰল্লি। অতিরেকা হোতীতি সম্বন্ধো। <span class="bld">উপনেতু</span>ন্তি তং ৰল্লিং উপনেতুং। সুত্তঞ্চ মকচিৰাকঞ্চ নাল়িকেরহীরঞ্চ চম্মঞ্চ <span class="bld">সুত্ত…পে॰… চম্মানি,</span> তেহি কতা <span class="bld">সুত্ত…পে॰… চম্মমযা</span>। রজ্জুকা ৰা যোত্তানি ৰা গরুভণ্ডং হোতীতি সম্বন্ধো। <span class="bld">একৰট্টা ৰা দ্বিৰট্টা ৰা</span>তি এত্থ ৰাসদ্দেন তিৰট্টাদিং সঙ্গণ্হাতি। অৰট্টেত্বা দিন্নং সুত্তঞ্চ অৰট্টেত্বা দিন্না মকচিৰাকনাল়িকেরহীরা চাতি যোজনা।</p>
<p class="bodytext">যো কোচি ৰেল়ূতি সম্বন্ধো। <span class="bld">সোপী</span>তি ৰেল়ুপি ৰট্টতীতি সম্বন্ধো। পিসদ্দেন ৰল্লিং অপেক্খতি। <span class="bld">ইদমেত্থা</span>তি ইদং সব্বং এত্থ ৰেল়ুম্হি, ৰেল়ূসু ৰা ইদন্তি সম্বন্ধো। <span class="bld">সমকং</span> ৰাতি গহিতৰেল়ুনা সমপ্পমাণং ৰা। <span class="bld">অতিরেকং ৰা</span>তি ততো অতিরেকং ৰা। <span class="bld">তংঅগ্ঘনক</span>ন্তি তস্স ৰেল়ুনো অগ্ঘনারহং। <span class="bld">ফাতিকম্ম</span>ন্তি ৰড্ঢিকম্মং। <span class="bld">তত্থেৰা</span>তি গণ্হনট্ঠানেৰ। <span class="bld">গমনকালে</span>তি গণ্হনট্ঠানতো অঞ্ঞত্থ গমনকালে। ‘‘পহিণিত্বা দাতব্বো’’তি ইমিনা সযং ৰা আগন্ত্বা দাতব্বোতি অত্থোপি লক্খণহারনযেন গহেতব্বো সমানকিচ্চত্তা।</p>
<p class="bodytext">মুঞ্জপব্বজসদ্দেন <a name="M0.0495"></a> মুঞ্জপব্বজতিণানং পাল়িযং ৰিসুং গহিতত্তা তিণসদ্দেন তানি ঠপেত্বা পারিসেসঞাযেন অৰসেসতিণমেৰ গহেতব্বন্তি দস্সেন্তো আহ ‘‘মুঞ্জং পব্বজঞ্চ ঠপেত্বা’’তিআদি। সমানফলত্তা লক্খণহারনযেন পণ্ণম্পি তিণেনেৰ সঙ্গহিতন্তি দস্সেন্তো আহ ‘‘যত্থা’’তিআদি। তত্থ <span class="bld">যত্থা</span>তি যস্মিং ঠানে, <span class="bld">ইতী</span>তি এৰং। তিণঞ্চ গরুভণ্ডং হোতীতি সম্বন্ধো। <span class="bld">তত্থজাতকং ৰা</span>তি তস্মিং সঙ্ঘারামে জাতকং ৰা। <span class="bld">বহারামে</span>তি সঙ্ঘারামতো বহি। <span class="bld">তম্পী</span>তি তিণম্পি। পিসদ্দেন ৰল্লিৰেল়ূ অপেক্খতি। <span class="bld">অট্ঠঙ্গুলপ্পমাণোপী</span>তি দীঘতো অট্ঠঙ্গুলপমাণোপি <a name="V2.0136"></a>। <span class="bld">রিত্তপোত্থকো</span>তি অলিখিতত্তা তুচ্ছো মকচিৰত্থাদিকোপি পণ্ণমযোপি পোত্থকো। ইদঞ্চ পণ্ণপসঙ্গেন ৰুত্তং।</p>
<p class="bodytext"><span class="bld">পঞ্চৰণ্ণা ৰা</span>তি নীলপীতলোহিতোদাতমঞ্জিট্ঠৰসেন পঞ্চৰণ্ণনা ৰা। <span class="bld">তম্পী</span>তি মত্তিকম্পি। পিসদ্দেন ৰল্লিৰেল়ুতিণানি অপেক্খতি।</p>
<p class="bodytext">দারুভণ্ডে এৰং ৰিনিচ্ছযো ৰেদিতব্বোতি যোজনা। রক্খিতগোপিতো যো কোচি দারুভণ্ডকো অত্থীতি যোজনা। মহাঅট্ঠকথাযং পন ৰুত্তোতি সম্বন্ধো।</p>
<p class="bodytext"><span class="bld">তত্রা</span>তি মহাঅট্ঠকথাযং, ‘‘তেন খো পন সমযেনা’’তি পাল়িযং ৰা। <span class="bld">ইমেসূ</span>তি আসন্দিকাদীসু। <span class="bld">এত্থা</span>তি পীঠেসু, পলালপীঠেনাতি সম্বন্ধো। <span class="bld">ব্যগ্ঘচম্মওনদ্ধ</span>ন্তি ব্যগ্ঘচম্মেন অৰনদ্ধং। <span class="bld">ৰাল়রূপপরিক্খিত্ত</span>ন্তি ৰাল়রূপেহি পরিৰারিতং। <span class="bld">রতনপরিসিব্বিত</span>ন্তি রতনসুত্তেন সমন্ততো সিব্বিতং।</p>
<p class="bodytext"><span class="bld">এতেসুপী</span>তি ৰঙ্কফলকাদীসুপি। ‘‘সঙ্খথালকং পন ভাজনীয’’ন্তি পাঠস্সানন্তরং ‘‘তথা’’তি পাঠো অত্থি, সো এত্থ ন যুজ্জতি, পরতো পন ‘‘যেন কেনচি কতং গরুভণ্ডমেৰা’’তি পাঠস্সানন্তরং যুজ্জতি। তত্থ হি যথা যেন কেনচি কতং গরুভণ্ডমেৰ হোতি, তথা থম্ভতুলাসোপানফলকাদীসু দারুমযং ৰা পাসাণমযং ৰা যংকিঞ্চি গেহসম্ভাররূপং গরুভণ্ডমেৰাতি অত্থো।</p>
<p class="bodytext"><span class="bld">সব্ব</span>ন্তি সকলং উদকতুম্বপাদকথলিকমণ্ডলং। <span class="bld">এতেসুপী</span>তি আধারকাদীসুপি। <span class="bld">তথা থম্ভতলা</span>তি এত্থ তথাসদ্দেন ‘গরুভণ্ডমেৰা’’তি <a name="M0.0496"></a> পদং অতিদিসতি। <span class="bld">সঙ্ঘে দিন্ন</span>ন্তি সঙ্ঘস্স দিন্নং। <span class="bld">ভূমত্থরণ</span>ন্তি ভূমিযং অত্থরিতব্বং। <span class="bld">তম্পী</span>তি এল়কচম্মম্পি।</p>
<p class="bodytext">উদুক্খলং গরুভণ্ডমেৰাতি সম্বন্ধো। এসেৰ নযো <span class="bld">মুসল</span>ন্তিআদীসুপি। <span class="bld">এতেসূ</span>তি মঞ্চপাদাদীসু। <span class="bld">অনুঞ্ঞাতৰাসিযা</span>তি ভাজনত্থায অনুঞ্ঞাতৰাসিযা। <span class="bld">ধমকরণো</span>তি এত্থ ‘‘সঙ্খং ধমতি, সঙ্খধমকো’’তিআদীসু ৰিয নিস্সংযোগপাঠোযেৰ যুজ্জতি। তস্মা ধমতি ৰাতেন পৰত্ততীতি <span class="bld">ধমো,</span> ৰাতহেতুকো সদ্দো, ধমং করোতীতি <span class="bld">ধমকরণো</span>তি ৰচনত্থো কাতব্বো। <span class="bld">সব্বমেত</span>ন্তি অনুঞ্ঞাতৰাসিদণ্ডাদিকং এতং সব্বং। <span class="bld">ততো</span>তি অনুঞ্ঞাতৰাসিদণ্ডাদিকতো, মহন্ততরং ৰাসিদণ্ডাদিকং গরুভণ্ডন্তি যোজনা।</p>
<p class="bodytext"><span class="bld">যথাজাতমেৰা</span>তি <a name="V2.0137"></a> যথাপৰত্তমেৰ। <span class="bld">তেহী</span>তি হত্থিদন্তাদীহি, ‘‘কত’’ইতি পদেন সম্বন্ধিতব্বং। <span class="bld">তচ্ছিতনিট্ঠিতোপী</span>তি তচ্ছিতকম্মেন নিট্ঠিতোপি।</p>
<p class="bodytext">মত্তিকাভণ্ডে এৰং ৰিনিচ্ছযো ৰেদিতব্বোতি যোজনা, উপভোগো চ পরিভোগো চ <span class="bld">উপভোগপরিভোগং,</span> সমাহারদ্বন্দো। ইদং পদং ‘‘ঘটপিধানাদিকুলালভাজন’’ন্তি পদেনেৰ সম্বন্ধিতব্বং। <span class="bld">থুপিকাতী</span>তি এত্থ ইতিসদ্দো ইমসদ্দত্থো। ইদং সব্বং সঙ্ঘস্স দিন্নকালতো পট্ঠায গরুভণ্ডন্তি যোজনা। ‘‘অনতিরিত্তপমাণো’’তি ৰিসেসনপদং ‘‘ঘটকো’’তি ৰিসেস্যপদেনেৰ সম্বন্ধিতব্বং। <span class="bld">এত্থা</span>তি মত্তিকাভণ্ডে, আধারে ৰা নিদ্ধারণে ৰা ত্থ পচ্চযো। মত্তিকাভণ্ডে কুণ্ডিকা ভাজনীযকোট্ঠাসং ভজতি, এৰং লোহভণ্ডেপীতি যোজনা। <span class="bld">এত্থা</span>তি গরুভণ্ডৰিনিচ্ছযে।</p>
<p class="subhead">নৰকম্মদানকথা</p>
<p class="bodytext"><a name="para323"></a><span class="paranum">৩২৩</span>. <span class="bld">ভণ্ডিকাট্ঠপনমত্তেনা</span>তি এত্থ ভণ্ডিকাট্ঠপনং নাম ভণ্ডিকযোজনন্তি আহ ‘‘কপোতভণ্ডিকযোজনমত্তেনা’’তি। <span class="bld">অস্সা</span>তি ভিক্খুস্স। <span class="bld">চিতকধূমো</span>তি চিতকে উট্ঠিতো ধূমো। <span class="bld">এতস্সেৰা</span>তি ভিক্খুস্স <a name="M0.0497"></a> এৰ ৰিহারোতি সম্বন্ধো। <span class="bld">ধূমকালে</span>তি ধূমস্স উট্ঠিতকালে। ‘‘অপলোকেত্বা’’তি ইমিনা ধূমকালে অপলোকিতং <span class="bld">ধূমকালিকং</span>। ধূমকালিকং হুত্বাতি অত্থযোজনং কত্বা পাল়িযং ‘‘পরিযোসিতৰিহার’’ন্তি পদেন সম্বন্ধিতব্বভাৰং দস্সেতি। <span class="bld">কতপরিযোসিতৰিহার</span>ন্তি কতপরিযোসিতো ৰিহারো ইমস্স নৰকম্মস্সাতি কতপরিযোসিতৰিহারং। ইদং নৰকম্মং দেন্তীতি সম্বন্ধো। যাৰ গোপানসিযো ন আরোহন্তি, তাৰ ৰিপ্পকতো নামাতি যোজনা। <span class="bld">ততো</span>তি গোপানসিআরোহনতো। <span class="bld">কঞ্চিদেৰ সমাদপেত্বা কারেস্সতী</span>তি ৰিহারসামিকোযেৰ কঞ্চি ভিক্খুংসমাদপেত্বা কারেস্সতি। পঞ্চহত্থে ৰিহারেতি সম্বন্ধো। ছৰস্সিকং নৰকম্মন্তি সম্বন্ধো। <span class="bld">এত্থা</span>তি অড্ঢযোগে। <span class="bld">সো</span>তি অড্ঢযোগো। মহল্লকং নিযামেত্বা দস্সেন্তো আহ ‘‘দসহত্থে একাদসহত্থে’’তি। দসৰস্সিকং ৰা একাদসৰস্সিকং ৰা নৰকম্মন্তি সম্বন্ধো। <span class="bld">ততো</span>তি দ্বাদসহত্থতো। লোহপাসাদসদিসেপি পাসাদেতি সম্বন্ধো। <span class="bld">ততো</span>তি দ্বাদসৰস্সিকনৰকম্মতো।</p>
<p class="bodytext"><span class="bld">নৰকম্মিকো</span>তি নৰকম্মে যুত্তপযুত্তো। <span class="bld">উতুকালে</span>তি হেমন্তগিম্হকালে। <span class="bld">পটিবাহিতু</span>ন্তি অঞ্ঞেসং সম্পত্তভিক্খূনং পটিসেধেতুং। <span class="bld">আৰাসসামিকস্সা</span>তি আৰাসদাযকস্স। <span class="bld">তস্সা</span>তি আৰাসসামিকস্স। <span class="bld">ৰংসে</span>তি অন্বযে। <span class="bld">তে</span>তি তৰ। <span class="bld">সো</span>তি আৰাসসামিআদিকো। ভিক্খূহি জগ্গিতব্বোতি <a name="V2.0138"></a> সম্বন্ধো। <span class="bld">তেপী</span>তি ঞাতিউপট্ঠাকাপি। <span class="bld">তস্মিম্পী</span>তি সঙ্ঘিকপচ্চযেপি। বহূ আৰাসেতি সম্বন্ধো। একং আৰাসন্তি যোজনা।</p>
<p class="bodytext">একং ৰা আৰাসন্তি সম্বন্ধো। <span class="bld">ততো</span>তি ৰিসজ্জিতাৰাসেহি, উপ্পন্নানীতি সম্বন্ধো। কুরুন্দিযং পন ৰুত্তং, কিন্তি ৰুত্তন্তি যোজনা। <span class="bld">একং মঞ্চট্ঠানং গহেত্বা</span>তি একং মঞ্চট্ঠানং পুগ্গলিকভাৰেন গহেত্বা। <span class="bld">তিভাগ</span>ন্তি ততিযভাগং। অযমেৰ ৰা পাঠো। <span class="bld">এত্থা</span>তি নট্ঠৰিহারে। <span class="bld">পুগ্গলিকমেৰা</span>তি পুগ্গলিকং এৰ, পুগ্গলিকং ইৰ ৰা। <span class="bld">জগ্গা</span>তি জগ্গাহি। <span class="bld">হী</span>তি <a name="M0.0498"></a> ফলজোতকো। <span class="bld">এৰং জগ্গিতো পনা</span>তি এৰং জগ্গিতো ৰিহারো পন। <span class="bld">তস্মি</span>ন্তি জগ্গন্তে। <span class="bld">সদ্ধিৰিহারিকাদীনং দাতুকামো হোতী</span>তি সঙ্ঘস্স ভণ্ডট্ঠপনং ৰা নৰকানং ৰসনট্ঠানং ৰা অদত্বা অত্তনোযেৰ সদ্ধিৰিহারিকাদীনং দাতুকামো হোতি। <span class="bld">সদ্ধিৰিহারিকাদীনং দাতুং লব্ভতী</span>তি সব্বৰিহারং পুগ্গলিকভাৰেন অগ্গহেত্বা একদেসস্সেৰ গহিতত্তা সদ্ধিৰিহারিকাদীনং দাতুং লব্ভতীতি অত্থো। জগ্গাপেতব্বো ইতি ৰুত্তন্তি যোজনা। এত্থ ‘‘ৰুত্ত’’ন্তি পাঠো অত্থি, সো অপাঠোযেৰ ‘‘কুরুন্দিযং পন ৰুত্ত’’ন্তি পদস্স আকারত্তা।</p>
<p class="bodytext">অঞ্ঞং ইদম্পি চ ৰক্খমানৰচনং তত্থেৰ কুরুন্দিযং ৰুত্তন্তি যোজনা। কিন্তি ৰুত্তন্তি আহ ‘‘দ্বে ভিক্খূ’’তিআদি। দ্বে ভিক্খূ করোন্তীতি সম্বন্ধো। <span class="bld">যেনা</span>তি ভিক্খুনা। <span class="bld">সোযেৰ সামী</span>তি যেন সা ভূমি পঠমং গহিতা, সোযেৰ সামীতি অত্থো। <span class="bld">পতিরূপে ঠানে</span>তি পতিরূপে সেনাসনট্ঠানে। <span class="bld">ত</span>ন্তি পুগ্গলিককরণং। যং পন ৰযকম্মন্তি যোজনা। এত্থ চ <span class="bld">ৰযকম্ম</span>ন্তি তস্মিং ৰিহারে কতস্স কম্মস্স মূলং। ৰিহারস্স মূলং দাতব্বন্তি ৰুত্তং হোতি। <span class="bld">তস্সা</span>তি সঙ্ঘিকং করোন্তস্স। <span class="bld">তত্থেৰা</span>তি কতৰিহারে এৰ। <span class="bld">কতাৰাসে</span>তি সমীপত্থে ভুম্মৰচনং, কতাৰাসসমীপেতি ৰুত্তং হোতি। <span class="bld">ছাযূপগফলূপগা</span>তি ছাযং উপগচ্ছন্তা চ ফলং উপগচ্ছন্তা চ, ছাযাফলানি উপহরন্তাতি অত্থো। <span class="bld">অপলোকেত্বা</span>তি সঙ্ঘং অপলোকেত্বা। <span class="bld">সামিকা</span>তি রুক্খসামিকা। <span class="bld">হারেতব্বা</span>তি অপনেতব্বা।</p>
<p class="bodytext">‘‘সঙ্ঘিকৰল্লিমত্তম্পি অগ্গহেত্বা’’তি ইমিনা সঙ্ঘিকং গহেত্বা সঙ্ঘিকায ভূমিযা সচে ৰিহারং করোতি, সঙ্ঘিকমেৰাতি দস্সেতি। দ্বিভূমকতিভূমকাদীসু পাসাদেসু উপড্ঢভাগং দস্সেন্তো আহ ‘‘পাসাদো চেৰ হোতী’’তিআদি। উপরি পাসাদোতি সম্বন্ধো। <span class="bld">সো</span>তি ৰিহারকারকো ভিক্খু, তস্স হেট্ঠাপাসাদোতি সম্বন্ধো। <span class="bld">ৰিহারে</span>তি সঙ্ঘিকৰিহারে, ৰিহারসমীপেতি অত্থো। <span class="bld">অকতট্ঠানে</span>তি চযপমুখানং অকতপুব্বট্ঠানে। <span class="bld">চযং ৰা পমুখং ৰা</span>তি সঙ্ঘিকৰিহারস্স চযং ৰা পমুখং ৰা। <span class="bld">বহিকুট্টে</span>তি কুট্টস্স, কুট্টতো ৰা বহি। <span class="bld">তস্সা</span>তি চযপমুখকারকস্স ভিক্খুস্স হোতীতি <a name="V2.0139"></a> সম্বন্ধো <a name="M0.0499"></a>। <span class="bld">ৰিসমং</span> পব্বতকন্দরাদিন্তি সম্বন্ধো। <span class="bld">অপদে</span>তি সুকরস্স অকারণে। <span class="bld">কতং হোতী</span>তি চযং ৰা পমুখং ৰা কতং হোতি। <span class="bld">তত্থা</span>তি চযপমুখেসু, সঙ্ঘো অনিস্সরো ইতি ৰুত্তন্তি যোজনা।</p>
<p class="bodytext">ৰরসেয্যং গহেতুন্তি সম্বন্ধো।</p>
<p class="bodytext"><span class="bld">পুন আগন্ত্বা</span>তি পক্কমিত্বা পুন আগন্ত্বা। <span class="bld">তস্সা</span>তি নৰকম্মগাহকস্স ভিক্খুস্স। <span class="bld">এত</span>ন্তি সেনাসনং।</p>
<p class="subhead">অঞ্ঞত্রপরিভোগপটিক্খেপাদিকথা</p>
<p class="bodytext"><a name="para324"></a><span class="paranum">৩২৪</span>. <span class="bld">নাতিহরন্তী</span>তি এত্থ অতিসদ্দো হরণত্থো, হরসদ্দো পরিভুঞ্জনত্থোতি আহ ‘‘অঞ্ঞত্র হরিত্বা ন পরিভুঞ্জন্তী’’তি। যং মঞ্চপীঠাদীতি যোজনা। <span class="bld">তত্থা</span>তি উন্দ্রিযমহাৰিহারে। <span class="bld">ত</span>ন্তি মঞ্চপীঠাদিং। <span class="bld">তস্মা</span>তি যস্মা অনুজানাতি, তস্মা। <span class="bld">ত</span>ন্তি মঞ্চপীঠাদিং। <span class="bld">অঞ্ঞত্রা</span>তি অঞ্ঞং ৰিহারং। <span class="bld">অরোগ</span>ন্তি অনট্ঠাজিণ্ণত্তা অরোগং। <span class="bld">তস্মিং ৰিহারে</span>তি উন্দ্রিযৰিহারে। <span class="bld">তস্মি</span>ন্তি উন্দ্রিযৰিহারে। <span class="bld">ততো</span>তি উন্দ্রিযৰিহারতো। <span class="bld">সুযোজিতানী</span>তি সুট্ঠু যোজিতানি। মূলদানং ৰা পটিপাকতিকং ৰা নত্থীতি অধিপ্পাযো। <span class="bld">ছড্ডিতৰিহারতো</span>তি ভিক্খূহি অনপেক্খেন ছড্ডিতসঙ্ঘিকৰিহারতো চ পুগ্গলেন সাপেক্খেন ছড্ডিতপুগ্গলিকৰিহারতো চ। <span class="bld">আৰাসিককালে</span>তি আৰাসিকানং ঠিতকালে। <span class="bld">ততো</span>তি ছড্ডিতৰিহারতো।</p>
<p class="bodytext"><span class="bld">ফাতিকম্মত্থাযা</span>তি এত্থ ফাতিসদ্দো ৰড্ঢনত্থোতি আহ ‘‘ৰড্ঢিকম্মত্থাযা’’তি। <span class="bld">এত্থা</span>তি ‘‘ফাতিকম্মত্থাযা’’তি পাঠে।</p>
<p class="bodytext"><span class="bld">চক্কলিক</span>ন্তি চক্কাকারেন লাতি পৰত্ততি, চক্কাকারং ৰা লাতি গণ্হাতীতি <span class="bld">চক্কলং,</span> তদেৰ <span class="bld">চক্কলিকং,</span> পাদপুঞ্জনং, ‘‘কম্বলাদীহি ৰেঠেত্বা কত’’ন্তি ইমিনা তস্স করণাকারং দস্সেতি। <span class="bld">যেহী</span>তি পাদেহি <a name="M0.0500"></a>। <span class="bld">উদক</span>ন্তি সেনাসনস্স তিন্তকং উদকং। উদকং ন পঞ্ঞাযতীতি যোজনা। সউপাহনেন অক্কমিতুং ন ৰট্টতীতি যোজনা।</p>
<p class="bodytext"><span class="bld">সুধাভূমিয</span>ন্তি সুধায লিত্তাযং ভূমিযং। <span class="bld">পরিভণ্ডভূমিয</span>ন্তি গোমযকসাৰপরিভণ্ডভূমিযং। <span class="bld">পাদা</span>তি মঞ্চপাদা। <span class="bld">তস্মি</span>ন্তি চোল়কে। <span class="bld">ঠপেন্তস্সা</span>তি মঞ্চপাদে ঠপেন্তস্স। <span class="bld">তত্থা</span>তি তেসু ভিক্খূসু <a name="V2.0140"></a>। <span class="bld">নেৰাসিকা</span>তি নিবদ্ধং ৰসন্তীতি নেৰাসিকা। <span class="bld">ঠপেন্তী</span>তি মঞ্চপাদে ঠপেন্তি। <span class="bld">তথেৰা</span>তি যথা নেৰাসিকা ৰল়ঞ্জন্তি, তথেৰ আগন্তুকেহি ৰল়ঞ্জিতুং ৰট্টতীতি অত্থো।</p>
<p class="bodytext"><span class="bld">সেতভিত্তি ৰা</span>তি এত্থ ৰাসদ্দেন নীলভিত্তিআদযো সম্পিণ্ডেতি। ‘‘দ্বারম্পি ৰাতপানম্পী’’তিআদিনা সামঞ্ঞতো ৰুত্তত্তা দ্বারৰাতপানাদযো অপরিকম্মকতাপি ন অপস্সযিতব্বা। কেনচি ৰা ৰত্থাদিনাতি সম্বন্ধো।</p>
<p class="bodytext">‘‘হুত্বা’’তি ইমিনা ‘‘ধোতপাদকা’’তি পদস্স ‘‘নিপজ্জিতু’’ন্তি পদে কিরিযাৰিসেসনভাৰং দস্সেতি, ‘‘ভিক্খূ’’তি পদে কারকৰিসেসনভাৰং নিৰত্তেতি। কস্মিং ঠানে নিপজ্জিতুং কুক্কুচ্চাযন্তীতি আহ ‘‘ধোতেহি পাদেহি অক্কমিতব্বট্ঠানে’’তি। ‘‘অক্কমিতব্বট্ঠানস্সেতং অধিৰচন’’ন্তি ইমিনা ‘‘ধোতপাদকে’’তি পাঠস্স ধোতো পাদো তিট্ঠতি এত্থ ঠানেতি <span class="bld">ধোতপাদকং,</span> তস্মিং ধোতপাদকেতি অত্থং দস্সেতি। <span class="bld">এত</span>ন্তি ‘‘ধোতপাদকে’’তি নামং। <span class="bld">‘‘পচ্চত্থরিত্বা’’</span>তি এত্থ কেন পচ্চত্থরিত্বাতি আহ ‘‘পচ্চত্থরণেনা’’তি। ‘‘অত্তনো সন্তকেনা’’তি ইমিনা সঙ্ঘিকেন পচ্চত্থরণেন পচ্চত্থরণং পটিক্খিপতি। <span class="bld">নিদ্দাযতোপী</span>তি নিদ্দাযকারণাপি, সংকুটিতেতি সম্বন্ধো। অথ ৰা <span class="bld">নিদ্দাযতোপী</span>তি নিদ্দাযন্তস্সপি। ‘‘সরীরাৰযৰো’’তি পদে সাম্যত্থছট্ঠী, ‘‘আপত্তিযেৰা’’তি পদে সম্পদানং। লোমেসু ফুসন্তেসূতি সম্বন্ধো। ‘‘পরিভোগসীসেনা’’তি ইমিনা পরিভোগং অকত্বা কেনচি কম্মেন সরীরাৰযৰেন ফুসন্তস্স অনাপত্তীতি দস্সেতি। হত্থতলেন ফুসিতুং পাদতলেন ফুসিতুং ৰা অক্কমিতুং ৰাতি যথালাভযোজনা দট্ঠব্বা। ‘‘পরিভোগসীসেনা’’তি পদস্স অত্থং দস্সেন্তো আহ ‘‘মঞ্চপীঠং নীহরন্তস্সা’’তিআদি।</p>
<p class="subhead">সঙ্ঘভত্তাদিঅনুজাননকথা</p>
<p class="bodytext"><a name="para325"></a><span class="paranum">৩২৫</span>. ‘‘সঙ্ঘস্স <a name="M0.0501"></a> ভত্ত’’ন্তি ইমিনা <span class="bld">সঙ্ঘভত্ত</span>ন্তি পদস্স ছট্ঠীসমাসং দস্সেতি। সঙ্ঘস্স অত্থায আভতং ভত্তং কাতুং ন সক্কোন্তীতি যোজনা। উদ্দেসভত্তন্তিআদীসু এৰমত্থো ৰেদিতব্বোতি যোজনা। ‘‘উদ্দেসেন লদ্ধভিক্খূনং ভত্তং কাতু’’ন্তি ইমিনা উদ্দেসেন লদ্ধভিক্খূনং কাতব্বং ভত্তং <span class="bld">উদ্দেসভত্ত</span>ন্তি ৰচনত্থং দস্সেতি। <span class="bld">তথেৰা</span>তি যথা সঙ্ঘতো উদ্দিসিত্বা লদ্ধভিক্খূ, তথেৰ। <span class="bld">পরিচ্ছিন্দিত্বা</span>তি ‘‘একং ৰা’’তিআদিনা পরিচ্ছিন্দিত্বা। <span class="bld">তেস</span>ন্তি লদ্ধভিক্খূনং। ইমিনা নিমন্তেত্বা লদ্ধভিক্খূনং কাতব্বং ভত্তং <span class="bld">নিমন্তনভত্ত</span>ন্তি ৰচনত্থং দস্সেতি। ‘‘সলাকাযো ছিন্দিত্বা’’তি ইমিনা সলাকাযো ছিন্দিত্বা কাতব্বং ভত্তং <span class="bld">সলাকভত্ত</span>ন্তি ৰচনত্থং <a name="V2.0141"></a> দস্সেতি। পক্খিকন্তি উপোসথিকন্তি পাটিপদিকন্তি এৰং নিযামেত্বাতি যোজনা। পঞ্চমীআদীসু পক্খেসু কাতব্বং <span class="bld">পক্খিকং</span>। উপোসথে কাতব্বং <span class="bld">উপোসথিকং</span>। পাটিপদে কাতব্বং <span class="bld">পাটিপদিকং,</span> তমেৰ ভত্তং <span class="bld">পাটিপদিকভত্তং। উদ্দেসভত্তং নিমন্তন</span>ন্তি এত্থ ইতিসদ্দো আদ্যত্থো, উদ্দেসভত্তং নিমন্তনন্তিআদিং ইমং ৰোহারং পত্তানীতি হি অত্থো। উদ্দেসভত্তাদীনিযেৰ অনুজাননমকত্বা কস্মা সঙ্ঘভত্তম্পি অনুজানাতীতি আহ ‘‘যস্মা পনা’’তিআদি। তত্থ যস্মা সক্খিস্সন্তীতি সম্বন্ধো। <span class="bld">তে</span>তি মনুস্সা। <span class="bld">তম্পী</span>তি সঙ্ঘভত্তম্পি। পিসদ্দেন উদ্দেসভত্তাদীনি অপেক্খতি।</p>
<p class="bodytext">সঙ্ঘভত্তাদীনং ৰিত্থারং দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি ‘‘সঙ্ঘভত্তং উদ্দেসভত্ত’’ন্তিআদিপাঠে, এৰং ৰিনিচ্ছযো ৰেদিতব্বোতি যোজনা, সঙ্ঘভত্তাদীসু ৰা নিদ্ধারণে ভুম্মং, ভুঞ্জন্তানং অম্হাকং অজ্জ দস দ্বাদস দিৰসা অহেসুন্তি যোজনা। <span class="bld">অঞ্ঞতো</span>তি অঞ্ঞস্মা ঠানা। <span class="bld">তত্থা</span>তি সঙ্ঘভত্তে। <span class="bld">ৰত্তব্বা</span>তি মনুস্সা ৰত্তব্বা। <span class="bld">ত</span>ন্তি সঙ্ঘভত্তং, ধাতুকম্মং, ‘‘অম্হাক’’ন্তি কারিতকম্মং। <span class="bld">ত</span>ন্তি সঙ্ঘভত্তং।</p>
<p class="subhead">উদ্দেসভত্তকথা</p>
<p class="bodytext">অযং নযো এৰং ৰেদিতব্বোতি যোজনা। রঞ্ঞা ৰা পহিতেতি সম্বন্ধো। <span class="bld">সচে অত্থী</span>তি সচে ঠিতিকা অত্থি। <span class="bld">উদ্দেসকেনা</span>তি ভত্তুদ্দেসকেন <a name="M0.0502"></a>। <span class="bld">ন অতিক্কামেতব্ব</span>ন্তি উদ্দেসভত্তং ন অতিক্কামেতব্বং। <span class="bld">তে পনা</span>তি পিণ্ডপাতিকা পন। <span class="bld">ঠিতিকং ঠপেত্বা</span>তি ঠিতিকং ঠিতট্ঠানে ঠপেত্বা মুঞ্চিত্বাতি অত্থো। <span class="bld">তেস</span>ন্তি মহাথেরানং। <span class="bld">যোজনন্তরিকৰিহারতোপী</span>তি যোজনেন ব্যৰধানে ঠিতৰিহারতোপি। <span class="bld">ঠিতট্ঠানতো</span>তি ঠিতিকায ঠিতট্ঠানতো। <span class="bld">অসম্পত্তানম্পী</span>তি ভত্তুদ্দেসট্ঠানং অসম্পত্তানম্পি। <span class="bld">ৰড্ঢিতা নাম সীমা</span>তি উপচারসীমা ৰড্ঢিতা নাম। <span class="bld">সঙ্ঘনৰকস্স দিন্নেপী</span>তি যাৰ দুতিযভাগো ন দাতব্বো, তাৰ সঙ্ঘনৰকস্স দিন্নেপি। <span class="bld">ৰস্সগ্গেনা</span>তি গণিযতীতি গং, ৰস্সমেৰ গং <span class="bld">ৰস্সগ্গং,</span> তেন ৰস্সগ্গেন, ৰস্সগণনাযাতি ৰুত্তং হোতি। যদি ‘‘ৰস্সগ্ঘেনা’’তি চতুত্থক্খরেন পাঠো ভৰেয্য, এৰং সতি ৰস্সপরিচ্ছেদেনাতি অত্থো দট্ঠব্বো, অযমেৰ যুত্ততরো।</p>
<p class="bodytext"><span class="bld">একস্মিং ৰিহারে</span>তি একিস্সং ৰিহারসীমাযং। <span class="bld">তস্মিংযেৰ ভত্তুদ্দেসট্ঠানে</span>তি এত্থ এৰসদ্দেন অঞ্ঞস্মিং ঠানে গাহণং পটিক্খিপতি। <span class="bld">একো</span>তি একো দাযকো। <span class="bld">তেনা</span>তি পহিতভিক্খুনা। <span class="bld">সো অত্থো</span>তি সো হেতু। <span class="bld">তংদিৰস</span>ন্তি তস্মিং পহিতদিৰসে। <span class="bld">পমুস্সতী</span>তি সতিপৰাসেন মুস্সতি। <span class="bld">ভোজনসালাযা</span>তি ভত্তুদ্দেসট্ঠানসঙ্খাতায ভোজনসালায। যা পকতিট্ঠিতিকাতি যোজনা। ‘‘একাবদ্ধা <a name="V2.0142"></a> হোন্তী’’তি ৰুত্তৰচনস্স অত্থং দস্সেন্তো আহ ‘‘অঞ্ঞমঞ্ঞং দ্বাদসহত্থন্তরং অৰিজহিত্বা’’তি। <span class="bld">নৰং ঠিতিক</span>ন্তি ভত্তুদ্দেসট্ঠানে ঠপিতপকতিট্ঠিতিকতো অঞ্ঞং নৰং ঠিতিকং। <span class="bld">হী</span>তি সচ্চং, যস্মা ৰা। <span class="bld">এত</span>ন্তি উদ্দেসভত্তং। ‘‘স্বে’’তি নিযামেত্বা ৰুত্তত্তা দুতিযদিৰসে ন লব্ভতি।</p>
<p class="bodytext"><span class="bld">কোচী</span>তি দাযকো। <span class="bld">সকৰিহারে ঠীতিকাৰসেনেৰ গাহেতব্ব</span>ন্তি যং ৰিহারং গচ্ছন্তি, তত্থ অপৰিট্ঠত্তা সকৰিহারে ঠিতিকাৰসেনেৰ গাহেতব্বং। দিন্নং পন ভত্তং গাহেতব্বন্তি সম্বন্ধো। <span class="bld">সম্পত্তান</span>ন্তি দিন্নট্ঠানং সম্পত্তানং। <span class="bld">তত্থা</span>তি দিন্নট্ঠানং, সম্পত্তানংযেৰাতি সম্বন্ধো। <span class="bld">তস্স ৰিহারস্সা</span>তি পৰিট্ঠৰিহারস্স। <span class="bld">তস্মিং তস্মিং ঠানে</span>তি গামদ্বারৰীথিচতুক্কসঙ্খাতে তস্মিং তস্মিং ঠানে। <span class="bld">অন্তোউপচারগতান</span>ন্তি এত্থ অন্তোউপচারো নাম দ্বাদসহত্থব্ভন্তরং।</p>
<p class="bodytext">গামদ্বারূপচার <a name="M0.0503"></a> ৰীথিচতুক্কূপচার ঘরূপচারেসু তীসু ঘরূপচারস্স ৰিসেসং দস্সেন্তো আহ ‘‘ঘরূপচারো চেত্থা’’তিআদি। <span class="bld">এত্থাতি</span> তীসু উপচারেসু। ঘরূপচারো ৰেদিতব্বোতি সম্বন্ধো। একো উপচারো এত্থাতি <span class="bld">একূপচারং</span> ঘরং। <span class="bld">ইমেস</span>ন্তি চতুন্নং ঘরানং। <span class="bld">তত্থা</span>তি চতূসু ঘরেসু। এককুলস্স যং ঘরন্তি সম্বন্ধো। <span class="bld">একৰল়ঞ্জ</span>ন্তি একদ্বারেন সমানপরিভোগং। <span class="bld">তত্থা</span>তি একূপচারে।</p>
<p class="bodytext">যং পন একং ঘরং কতন্তি সম্বন্ধো। <span class="bld">সুখৰিহারত্থাযা</span>তি কলহং ৰিচ্ছিন্দিত্বা সুখৰিহারত্থায। <span class="bld">তস্মিং তস্মিং ঠানে</span>তি ভিত্তিযা পরিচ্ছিন্নে তস্মিং তস্মিং ঠানে।</p>
<p class="bodytext">যস্মিং পন ঘরে নিসীদাপেন্তীতি সম্বন্ধো। যম্পি নিৰেসনন্তি যোজনা।</p>
<p class="bodytext">যো পন উদ্দেসলাভো উপ্পজ্জতি, সো পাপুণাতীতি যোজনা। কিঞ্চাপি দিস্সন্তি, তথাপীতি যোজনা।</p>
<p class="bodytext"><span class="bld">যো পনা</span>তি ভিক্খু পন, লভতীতি সম্বন্ধো। <span class="bld">অঞ্ঞস্মি</span>ন্তি অত্তনা অঞ্ঞস্মিং। <span class="bld">তেনা</span>তি উদ্দেসভত্তং লভন্তেন ভিক্খুনা।</p>
<p class="bodytext"><span class="bld">কালং পটিমানেন্তেসূ</span>তি ভোজনকালং পটিমানেন্তেসু ভিক্খূসু, নিসিন্নেসূতি সম্বন্ধো। কোচি <a name="V2.0143"></a> মনুস্সো ৰদতীতি সম্বন্ধো। সঙ্ঘুদ্দেসপত্তং দেথ ইতি ৰাতি যোজনা। ‘‘এসেৰ নযো’’তি ইমিনা পত্তস্স ঠানে ভিক্খুং পক্খিপিত্বা ৰুত্তে অতিদিসতি।</p>
<p class="bodytext"><span class="bld">এত্থা</span>তি উদ্দেসভত্তে, এৰংৰচনে ৰা। <span class="bld">পেসলো</span>তি পিযসীলো। <span class="bld">তেনা</span>তি উদ্দেসকেন। কিন্তি জানাতীতি আহ ‘‘দসৰস্সেন লদ্ধ’’ন্তি। <span class="bld">তস্সা</span>তি উদ্দেসকস্স, ৰচনন্তি সম্বন্ধো। <span class="bld">অপ্পসদ্দা</span>তি সণিকসদ্দা। ‘‘অপসদ্দা’’তিপি পাঠো, নিস্সদ্দাতি অত্থো। <span class="bld">সব্বনৰকস্সা</span>তি সব্বেসং ভিক্খূনং নৰকস্স। <span class="bld">ছাযাযপি পুচ্ছিযমানাযা</span>তি অনাদরে ভুম্মৰচনং, সামিৰচনং ৰা। <span class="bld">ন লভতী</span>তি পাপুণাপিতত্তা ন লভতি। <span class="bld">নিসিন্নস্সাপি নিদ্দাযন্তস্সাপী</span>তি অনাদরে সামিৰচনং, ভিক্খুস্স নিসিন্নস্সাপি নিদ্দাযন্তস্সাপীতি অত্থো। <span class="bld">হী</span>তি সচ্চং। এতং ভাজনীযভণ্ডং <a name="M0.0504"></a> নামাতি যোজনা। <span class="bld">তত্থা</span>তি ‘‘সম্পত্তস্সেৰ পাপুণাতী’’তি ৰচনে। <span class="bld">উপচারেনা</span>তি দ্বাদসহত্থূপচারেন। <span class="bld">তস্মি</span>ন্তি অন্তোপরিক্খেপে।</p>
<p class="bodytext">কোচি উপাসকো পহিণাতীতি সম্বন্ধো। <span class="bld">পণীতভোজনান</span>ন্তি পণীতভোজনেহি। <span class="bld">উদকস্সা</span>তি উদকেন, পূরেত্বাতি সম্বন্ধো। আগতা মনুস্সাতি সম্বন্ধো। <span class="bld">যেনা</span>তি ভিক্খুনা। <span class="bld">য</span>ন্তি ৰত্থু। <span class="bld">তিচীৰরপরিৰার</span>ন্তি তিচীৰরেন পরিৰারিতং, তিচীৰরপরিৰারৰন্তং ৰা উদ্দেসভত্তন্তি অত্থো। <span class="bld">হি</span> সচ্চং অস্স ভিক্খুস্স পুঞ্ঞৰিসেসো ঈদিসোতি যোজনা। ননু উদকংপিস্স পুঞ্ঞৰিসেসং, কস্মা অঞ্ঞং উদ্দেসভত্তং লভতীতি আহ ‘‘উদকং পনা’’তিআদি।</p>
<p class="bodytext">গহেত্বা আগতা তে মনুস্সাতি যোজনা। <span class="bld">তেস</span>ন্তি মহাথেরাদীনং। <span class="bld">দহরসামণেরেহী</span>তি দহরেহি সামণেরেহি, লদ্ধেসূতি সম্বন্ধো।</p>
<p class="bodytext"><span class="bld">তত্থা</span>তি উদ্দেসভত্তে। <span class="bld">পুরতো</span>তি মহাথেরানং পুরতো। <span class="bld">পত্তে</span>তি সঙ্ঘুদ্দেসপত্তে, অগাহিতেযেৰাতি সম্বন্ধো। আহটম্পি উদ্দেসভত্তন্তি সম্বন্ধো।</p>
<p class="bodytext">একো ৰদতীতি সম্বন্ধো। <span class="bld">সো</span>তি মনুস্সো, ভণতীতি সম্বন্ধো। যথা তে রুচ্চতি, তথা ৰত্বা আহরাতি যোজনা। <span class="bld">ৰিস্সট্ঠদূতো নামা</span>তি অত্তনো রুচিং ৰিস্সজ্জিত্বা তস্স রুচিযা ৰিস্সট্ঠো দূতো নাম। <span class="bld">পটিপাটিপত্তং ৰা</span>তি সঙ্ঘতো পটিপাটিযা লদ্ধং পত্তং ৰা, ইদং নিমন্তনভত্তং সন্ধায ৰুত্তং। <span class="bld">যং ইচ্ছতী</span>তি ৰিস্সট্ঠদূতো যং ইচ্ছতি। <span class="bld">সো</span>তি বালো, ন ৰত্তব্বোতি সম্বন্ধো। পুচ্ছাসভাগেন ৰদেয্যাতি সম্বন্ধো। <span class="bld">ততো</span>তি ৰদনকারণা।</p>
<p class="bodytext"><span class="bld">কূটট্ঠিতিকা</span> <a name="V2.0144"></a> <span class="bld">নামা</span>তি অঞ্ঞেহি উদ্দেসভত্তেহি মিস্সেত্বা উজুকট্ঠিতিকায পৰত্তিত্বা কূটেন পৰত্তা ঠিতিকা নাম হোতি। তমেৰত্থং ৰিত্থারেন্তো আহ ‘‘রঞ্ঞো ৰা হী’’তিআদি। <span class="bld">একচারিকভত্তানী</span>তি পতি একং কত্বা চরিতব্বানি ভক্খিতব্বানীতি একচারিকানি, অঞ্ঞেহি উদ্দেসভত্তেহি অমিস্সেত্বা পতি একং কত্বা ভক্খিতব্বানীতি ৰুত্তং <a name="M0.0505"></a> হোতি, তানিযেৰ ভত্তানি একচারিকভত্তানি। একচ্চে ভিক্খূ গতাতি সম্বন্ধো। <span class="bld">তেসূ</span>তি একচ্চেসু ভিক্খূসু। <span class="bld">তঙ্খণংযেৰা</span>তি তস্মিং নিসিন্নক্খণেযেৰ। পুন <span class="bld">তঙ্খণংযেৰা</span>তি তস্মিং গাহণক্খণেযেৰ। ‘‘পণীতভত্ত’’ন্তি ৰুত্তে ‘‘কতিৰস্সতো পট্ঠাযা’’তি ৰদন্তি, ‘‘এত্তকৰস্সতো নামা’’তি ৰুত্তেতি যোজনা। <span class="bld">গাহিতে</span>তি ঠিতিকং অজানন্তেহি আগন্তুকেহি পত্তে গাহিতে। আগতেহিপি ঠিতিকং জাননকভিক্খূহীতি সম্বন্ধো। এসেৰ নযো পরতোপি। <span class="bld">ভিক্খূযেৰ আগচ্ছন্তূ</span>তি পত্তং অগ্গহেত্বা ভিক্খূযেৰ আগচ্ছন্তূতি অধিপ্পাযো।</p>
<p class="bodytext"><span class="bld">নে</span>তি ঠিতিকং অজানন্তে আগন্তুকে। <span class="bld">রাজা ভোজেত্বা</span>তি রাজা অত্তনো গেহে ভোজেত্বা। <span class="bld">নেস</span>ন্তি আগন্তুকানং, পত্তেপীতি সম্বন্ধো। <span class="bld">যং আহট</span>ন্তি যং ভত্তং অভুঞ্জিত্বা আহটং। <span class="bld">তং ন গাহেতব্ব</span>ন্তি তং ভত্তং ঠিতিকায ন গাহেতব্বং থোকত্তা। <span class="bld">নেস</span>ন্তি আগন্তুকানং। <span class="bld">গীৰা হোতী</span>তি ইণং হোতি। ইণং নাম পটিদাতব্বসভাৰো হোতি, তস্মা পটিদাতব্বন্তি অধিপ্পাযো। <span class="bld">এত্থা</span>তি ঠিতিকং অজানিত্বা ভুত্তট্ঠানে। <span class="bld">তাৰ নিসীদিতব্ব</span>ন্তি তাৰ আগমেত্বা নিসীদিতব্বং। পত্তট্ঠানেন গাহণম্পি গীৰাসদিসোতি পুরিমথেরস্স মতি ভৰেয্য। এৰঞ্হি সতি দ্বিন্নং থেরানং ৰাদো সদিসোযেৰ।</p>
<p class="bodytext">একো পিণ্ডপাতোতি সম্বন্ধো। <span class="bld">তথারূপো</span>তি তিচীৰরপরিৰারো সতগ্ঘনকো। <span class="bld">অয</span>ন্তি পিণ্ডপাতো। ইতি ৰুত্তং অট্ঠকথাসু।</p>
<p class="bodytext">একো ভিক্খূতি সম্বন্ধো। <span class="bld">অন্তরাভট্ঠকো</span>তি উদ্দেসভত্তস্স অন্তরে ৰেমজ্ঝে ভস্সতি গলতীতি অন্তরাভট্ঠকো। পরিপুণ্ণৰস্সো যো পন সামণেরোতি যোজনা। তস্স উপসম্পজ্জিতসামণেরস্স ঠিতিকা অতিক্কন্তাতি সম্বন্ধো। <span class="bld">সো</span>তি উদ্দেসভত্তপত্তো ভিক্খু। <span class="bld">সমীপে</span>তি অত্তনো সমীপে। <span class="bld">তঞ্চে থেয্যায হরন্তী</span>তি তং পত্তং পত্তহারকা থেয্যায হরন্তি চে। <span class="bld">গীৰা হোতী</span>তি পত্তদাপকস্স গীৰা হোতি। <span class="bld">সো ভিক্খূ</span>তি সমীপে নিসিন্নো সো ভিক্খু। <span class="bld">অস্সা</span>তি পত্তদাপকস্স। ‘‘অয’’ন্তি পোত্থকেসু পাঠো অত্থি, সো ন সুন্দরো। <span class="bld">ততো</span>তি উদ্দেসভত্তঘরতো। ‘‘সুহটো’’তি ৰচনস্স অত্থং দস্সেন্তো আহ ‘‘ভত্তস্স দিন্নত্তা গীৰা ন হোতী’’তি।</p>
<p class="bodytext"><span class="bld">সাদিযনকো</span>তি <a name="V2.0145"></a> <a name="M0.0506"></a> উদ্দেসভত্তসাদিযনকো, হোতীতি সম্বন্ধো। দসহিপি পত্তেহি ভত্তং আহরাপেত্বাতি যোজনা। <span class="bld">ভিক্খুদত্তিযং নামা</span>তি ভিক্খুনা দত্তিযং নাম। <span class="bld">সো ভিক্খূ</span>তি সাদিযনকো সো ভিক্খু। <span class="bld">তে ভিক্খূ</span>তি পিণ্ডপাতিকে তে ভিক্খূ। এথ ভন্তে ময্হং সহাযা হোথ ইতি ৰত্বাতি সম্বন্ধো। <span class="bld">তস্সা</span>তি উপাসকস্স। <span class="bld">তত্থা</span>তি উপাসকস্স ঘরে। <span class="bld">তস্সেৰা</span>তি সাদিযনকস্সেৰ। <span class="bld">ইতরে</span>তি নৰপিণ্ডপাতিকা। <span class="bld">নেস</span>ন্তি দসন্নং ভিক্খূনং। <span class="bld">তস্স ভিক্খুনো</span>তি সাদিযনকস্স ভিক্খুনো। <span class="bld">ভুত্তাৰীন</span>ন্তি ভুত্তৰন্তানং।</p>
<p class="bodytext"><span class="bld">তে</span>তি নৰপিণ্ডপাতিকা, ৰুত্তা গচ্ছন্তীতি সম্বন্ধো। <span class="bld">তত্থা</span>তি উপাসকস্স ঘরে। <span class="bld">তত্রা</span>তি দসসু ভিক্খূসু। মধুরেন সরেন অনুমোদনং করোন্তস্স একস্স ধম্মকথং সুত্বাতি যোজনা। <span class="bld">অকতভাগো নামা</span>তি পুব্বে ন করিযিত্থাতি অকতো, সোযেৰ ভাগো কোট্ঠাসোতি অকতভাগো, আগন্তুকভাগো নামাতি অত্থো।</p>
<p class="bodytext">একো উপাসকো দেতীতি সম্বন্ধো। <span class="bld">ইম</span>ন্তি খাদনীযভোজনীযং। পত্তসামিকস্স দাতব্বন্তি যোজনা। <span class="bld">ঠপেত্বা</span>তি পকতিযা ঠপেত্বা। ‘‘সব্বো সঙ্ঘো ভুঞ্জতূ’’তি ৰত্বা চ কিঞ্চি অৰত্বা চ গতেপি পঠমমেৰ ‘‘সব্বং সঙ্ঘিকং পত্তং দেথা’’তি ৰুত্তত্তা ভাজেত্বা পরিভুঞ্জিতব্বং।</p>
<p class="bodytext">পাতিযা আহরিত্বাতি সম্বন্ধো। <span class="bld">একেকং আলোপ</span>ন্তি একেকস্স ভিক্খুস্স একেকং আলোপং। <span class="bld">অচ্ছতী</span>তি ৰসতি। <span class="bld">কস্স তে</span>তি কস্স অত্থায তযা, আনীতন্তি যোজনা। ‘‘একেন ভিক্খুনা’’তি পদং ‘‘গাহেতব্ব’’ন্তি পদে কারিতকম্মং, ‘‘ভত্ত’’ন্তি ধাতুকম্মং তব্বপচ্চযো ৰদতি।</p>
<p class="bodytext"><span class="bld">কিং আহরীযতীতি অৰত্বা</span>তি কিং ৰত্থু তযা আহরীতীতি উপাসকং অপুচ্ছিত্বা। ‘‘কিং আহরিস্সসী’’তিপি পাঠো, কিং ৰত্থুং ত্বং আহরিস্সসীতি অত্থো। সপরিৰারায যাগুযা চ মহগ্ঘানং ফলানঞ্চ পণীতানং খজ্জকানঞ্চ তথা আৰেণিকা ঠিতিকা কাতব্বাতি যোজনা <a name="M0.0507"></a>। <span class="bld">একা এৰ ঠিতিকা</span>তি সমানা এৰ ঠিতিকা। <span class="bld">তথা ফাণিতস্সা</span>তি এত্থ তথাসদ্দেন ‘‘একা এৰ ঠিতিকা ৰট্টতী’’তি পদং অতিদিসতি।</p>
<p class="centered">ইতি উদ্দেসভত্তকথায যোজনা সমত্তা।</p>
<p class="subhead">নিমন্তনভত্তকথা</p>
<p class="bodytext">নিমন্তনং <a name="V2.0146"></a> পুগ্গলিকং সঙ্ঘিকঞ্চাতি দুৰিধং। তত্থ পুগ্গলিকং সন্ধায ৰুত্তং ‘‘পুগ্গলিকং চে সযমেৰ ইস্সরো’’তি। ‘‘এত্তকে ভিক্খূ সঙ্ঘতো উদ্দিসথা’’তিআদীনি অৰত্বা ‘‘এত্তকানং ভিক্খূনং ভত্তং গণ্হথা’’তি নিমন্তেত্বা দিন্নং সঙ্ঘিকং <span class="bld">নিমন্তনং</span> নাম। <span class="bld">এত্থা</span>তি নিমন্তনে। <span class="bld">পিণ্ডপাতিকানম্পি ৰট্টতী</span>তি ‘‘ভিক্খ’’ন্তি কপ্পিযৰোহারেন ৰুত্তত্তা পিণ্ডপাতিকানম্পি ৰট্টতি। <span class="bld">পটিপাটিযা</span>তি সঙ্ঘতো লদ্ধপটিপাটিযা। আগতমনুস্সো ৰদতীতি সম্বন্ধো। <span class="bld">ৰিচ্ছিন্দিত্বা</span>তি ‘‘তুম্হে চ গচ্ছথা’’তি ৰচনং ৰিচ্ছিন্দিত্বা।</p>
<p class="bodytext"><span class="bld">নিমন্তনভত্তঘরতো</span>তি নিমন্তনভত্তস্স দিন্নঘরতো। একো আহরতীতি সম্বন্ধো। <span class="bld">পূরেত্বা</span>তি ভত্তস্স পূরেত্বা। <span class="bld">ত</span>ন্তি ভত্তং। <span class="bld">ইধাপী</span>তি নিমন্তনেপি।</p>
<p class="bodytext"><span class="bld">ততো</span>তি ৰদনকারণা। ‘‘সো ভিক্খূ’’তি পদং ‘‘অস্সা’’তি পদে পকতিকত্তা, ‘‘জিগুচ্ছনীযো’’তি পদং তত্থেৰ ৰিকতিকত্তা। <span class="bld">অস্সা</span>তি ভৰেয্য, হোতি ৰা। ‘‘পত্তত্থায আগতোম্হী’’তি ৰদন্তস্স তস্স পত্তো দাতব্বোতি যোজনা। <span class="bld">ভত্তাহরণকপত্ত</span>ন্তি ভত্তং আহরতি অনেনাতি ভত্তাহরণকো, সোযেৰ পত্তো ভত্তাহরণকপত্তো, তং। <span class="bld">পটিপাটিভত্ত</span>ন্তি পটিপাটিযা লদ্ধং ভত্তং।</p>
<p class="bodytext"><span class="bld">আলোপভত্তট্ঠিতিকতো</span>তি একেকআলোপেন লদ্ধস্স ভত্তস্স ঠিতিকতো। <span class="bld">আলোপসঙ্খেপেনা</span>তি একেকস্মিং আলোপে তংসংখিপনেন। অযং নযো উদ্দেসভত্ততো ৰিসেসো। <span class="bld">কস্স তে আভত</span>ন্তি কস্স অত্থায তযা আভতন্তি যোজনা। <span class="bld">সঙ্ঘস্স মে ভত্ত</span>ন্তি সঙ্ঘস্স অত্থায মযা ভত্তং আভতং। <span class="bld">থেরানং মে ভত্ত</span>ন্তি থেরানং মযা ভত্তং আভতং।</p>
<p class="bodytext">উপাসকো <a name="M0.0508"></a> পহিণাতীতি সম্বন্ধো। <span class="bld">ইমে তযো জনা</span>তি সঙ্ঘত্থেরো চ গন্থধুতঙ্গৰসেন অভিঞ্ঞাতো চ ভত্তুদ্দেসকো চাতি ইমে তযো জনা। <span class="bld">পুচ্ছিতু</span>ন্তি ‘‘কিং সঙ্ঘতো গণ্হামি, উদাহু যে জানামি, তেহি সদ্ধিং আগচ্ছামী’’তি পুচ্ছিতুং। আরুহিযিত্থাতি <span class="bld">আরূল়্হা। অত্তনৰমেহী</span>তি অত্তা নৰমো এতেসন্তি অত্তনৰমা, তেহি ভিক্খূহীতি সম্বন্ধো। <span class="bld">হী</span>তি যস্মা। <span class="bld">এতে ভিক্খূ</span>তি সঙ্ঘত্থেরাদযো তযো এতে ভিক্খূ। <span class="bld">তেনা</span>তি গন্থধুতঙ্গাদীহি অনভিঞ্ঞাতেন ভিক্খুনা পটিপজ্জিতব্বন্তি সম্বন্ধো। নিস্সিতকে ৰা, যে ভিক্খূ জানাথ, তে ভিক্খূ ৰা গহেত্বাতি <a name="V2.0147"></a> যোজনা। অত্তনা অঞ্ঞো গামো গন্তব্বোতি সম্বন্ধো। <span class="bld">সোযেৰ গামো</span>তি নিমন্তনগামোযেৰ।</p>
<p class="bodytext"><span class="bld">তত্রা</span>তি অসনসালাযং। <span class="bld">উস্সৰাদীসূ</span>তি ছণাদীসু। আদিসদ্দেন অঞ্ঞেন কেনচি কারণেন মনুস্সানং বহুসন্নিপাতং সঙ্গণ্হাতি। <span class="bld">তদা</span>তি তস্মিং নিমন্তনকালে। <span class="bld">সন্নিপাতট্ঠানতো</span>তি ভিক্খূনং সন্নিপাতট্ঠানতো। <span class="bld">যথাসত্তী</span>তি সত্তিযা অনুরূপং, সত্তিং অনতিক্কমিত্বাতি অত্থো। এত্থ চ সত্তিসদ্দস্স কুন্তসঙ্খাতস্স সত্থস্সপি ৰাচকত্তা তং পটিক্খিপন্তো আহ ‘‘যথাবল’’ন্তি।</p>
<p class="bodytext">সঙ্ঘত্থেরো ৰা আগচ্ছন্তীতি সম্বন্ধো। বহুকত্তারমপেক্খিত্বা ‘‘আগচ্ছন্তী’’তি বহুৰচনৰসেন ৰুত্তং। <span class="bld">একৰার</span>ন্তি একস্মিং দিৰসে, আগমনদিৰসেতি অত্থো। <span class="bld">পটিবদ্ধকালতো</span>তি তত্থেৰ সকট্ঠানে ৰাসস্স নিবদ্ধকালতো। <span class="bld">দুতিযৰারে</span>তি দুতিযদিৰসে। <span class="bld">অভিনৰআগন্তুকাৰা</span>তি অনাগমনপুব্বা অভিনৰা আগন্তুকাৰ। <span class="bld">তত্রা</span>তি তস্মিং পত্তট্ঠানে। <span class="bld">তেস</span>ন্তি অভিনৰআগন্তুকানং। <span class="bld">এত্থা</span>তি অনাগতপুব্বট্ঠানে।</p>
<p class="bodytext"><span class="bld">সব্বত্থা</span>তি সব্বেসু সকট্ঠানআগন্তুকট্ঠানেসু। <span class="bld">তেনা</span>তি অতিলাভিনা ভিক্খুনা। <span class="bld">অৰিসেসেত্বা</span>তি ৰিসেসমকত্বা।</p>
<p class="subhead">সলাকভত্তকথা</p>
<p class="bodytext">সলাকভত্তং <a name="M0.0509"></a> পন এৰং ৰেদিতব্বন্তি যোজনা। ‘‘ৰচনতো’’তি পদং ‘‘দাতব্বা’’তি পদে ঞাপকহেতু। <span class="bld">সলাকায ৰা</span>তি কুসদণ্ডে ৰা। <span class="bld">অসুকস্স নামা</span>তি অসুকস্স নাম উপাসকস্স। <span class="bld">উপনিবন্ধিত্বা</span>তি লিখিত্বা, ছিন্দিত্বাতি অত্থো। ‘‘ওপুঞ্জিত্বা’’তি পদস্স অত্থং দস্সেন্তো আহ ‘‘পুনপ্পুনং হেট্ঠুপরিযৰসেন আলোল়েত্বা’’তি। ভত্তুদ্দেসকেন দাতব্বাতি সম্বন্ধো।</p>
<p class="bodytext"><span class="bld">ন বহুকা</span>তি অপ্পকা। <span class="bld">গামৰসেনপী</span>তি যেভুয্যেন সমানলাভগামৰসেনপি। পিসদ্দেন কুলং অপেক্খতি। গাহেন্তেন গাহিতানেৰাতি সম্বন্ধো। সট্ঠিসলাকভত্তানি হোন্তীতি যোজনা। <span class="bld">তেস</span>ন্তি দ্বিন্নং তিণ্ণং সলাকভত্তানং।</p>
<p class="bodytext"><span class="bld">ত</span>ন্তি বহুসলাকভত্তগামং। <span class="bld">তং পনা</span>তি একসলাকভত্তং পন। <span class="bld">এতেসূ</span>তি ভিক্খূসু। <span class="bld">নিগ্গহেনা</span>তি <a name="V2.0148"></a> দূরত্তা অনিচ্ছন্তস্সপি একস্স নিগ্গহেন। <span class="bld">ত</span>ন্তি সলাকভত্তং। <span class="bld">ওরিমগামে</span>তি ওরভাগে ঠিতে গামে। <span class="bld">গাহিতসঞ্ঞাযা</span>তি গাহিতা ইতি সঞ্ঞায। <span class="bld">পুন ৰিহারং আগন্ত্বা</span>তি পুন ৰিহারং অনাগন্ত্বা ওরিমগামে সলাকভত্তানি পঠমং গহেত্বা পচ্ছা ৰিহারং আগন্ত্বা অত্তনো পাপেত্বা ভুঞ্জিতুম্পি ৰট্টতি। কস্মা পুন ৰিহারো আগন্তব্বো, ননু অগাহিতোপি অত্তনো পত্তত্তা গহেত্বা ভুঞ্জিতুং ৰট্টতীতি আহ ‘‘ন হী’’তিআদি। <span class="bld">হি</span> যস্মা বহিসীমায সঙ্ঘলাভো গাহেতুং ন লব্ভতি, তস্মা ৰিহারো আগন্তব্বোতি যোজনা। <span class="bld">একবাহৰসেন ৰা</span>তি একায ঘরপাল়িসঙ্খাতায বাহাযৰসেন ৰা। <span class="bld">ৰীথিআদীসু চা</span>তি ৰীথিবাহকুলেসু চ, নিদ্ধারণে ভুম্মং। <span class="bld">যত্থা</span>তি যস্মিং ঠানে। সলাকাসু <span class="bld">অসতি</span> অসন্তাসূতি যোজনা। <span class="bld">উদ্দিসিত্বাপী</span>তি ‘‘অসুকগামস্স সলাকভত্তানি তুয্হং পাপুণন্তী’’তি গামাদীনি উদ্দিসিত্বাপি।</p>
<p class="bodytext">তমেৰত্থং <a name="M0.0510"></a> ৰিত্থারেন্তো আহ ‘‘তেন হী’’তিআদি। তত্থ <span class="bld">তেনা</span>তি সলাকদাযকেন ভিক্খুনা। গাহেতব্বন্তি সম্বন্ধো। <span class="bld">ৰারগামে</span>তি অতিদূরত্তা ৰারেন গন্তব্বে গামে। <span class="bld">তত্রা</span>তি তং গামং।</p>
<p class="bodytext"><span class="bld">অতিরেকগাৰুতে</span>তি গাৰুততো অতিরেকে ঠানে। <span class="bld">তংদিৰস</span>ন্তি তস্মিং সলাকভত্তগহণদিৰসে। যো ন গচ্ছতি, তস্স ন দাতব্বাতি যোজনা। <span class="bld">হী</span>তি যস্মা। <span class="bld">তীণি পন দিৰসানী</span>তি অচ্চন্তসংযোগে চেতং উপযোগৰচনং। <span class="bld">ত</span>ন্তি ওরিমৰারগামসলাকং। দণ্ডকম্মং পন কিন্তি গাল়্হং কাতব্বন্তি আহ ‘‘সট্ঠিতো ৰা পণ্ণাসতো ৰা ন পরিহাপেতব্ব’’ন্তি। <span class="bld">ৰিহারৰারো</span>তি ৰিহারস্স রক্খনত্থায ৰারো। <span class="bld">ৰিহারৰারিকস্সা</span>তি ৰিহারং ৰারেন, ৰারং গহেত্বা ৰা রক্খতীতি ৰিহারৰারিকো, তস্স দাতব্বাতি সম্বন্ধো। <span class="bld">ৰিহারগোপকা</span>তি ৰিহারং গোপেন্তীতি ৰিহারগোপকা। <span class="bld">অঞ্ঞথত্ত</span>ন্তি পসাদঞ্ঞথত্তং। <span class="bld">অঞ্ঞেসু কুলেসু দাতব্বা</span>তি অঞ্ঞেসং কুলানং যাগুআদযো দাতব্বা।</p>
<p class="bodytext"><span class="bld">ৰারং গাহেত্বা</span>তি অঞ্ঞেহি ৰারং গাহাপেত্বা। <span class="bld">নেস</span>ন্তি ৰিহারৰারিকানং। <span class="bld">সলাকা</span>তি পকতিকত্তারং অপেক্খিত্বা ‘‘ভৰন্তী’’তি বহুৰচনৰসেন ৰুত্তং। <span class="bld">ফাতিকম্মমেৰা</span>তি ৰিহাররক্খনত্থায সঙ্ঘেন দাতব্বফাতিকম্মমেৰ। <span class="bld">অঞ্ঞম্পী</span>তি পিসদ্দেন ন কেৰলং ফাতিকম্মমেৰ, অঞ্ঞম্পীতি দস্সেতি। <span class="bld">অতিরেকউত্তরিভঙ্গস্সা</span>তি অতিরেকং উত্তরিভঙ্গমেতস্সাতি অতিরেকউত্তরিভঙ্গং, তস্স।</p>
<p class="bodytext"><span class="bld">সলাকা লদ্ধা</span>তি সলাকা এৰ লদ্ধা। <span class="bld">তংদিৰস</span>ন্তি তস্মিং সলাকলদ্ধদিৰসে। <span class="bld">একস্সেৰা</span>তি <a name="V2.0149"></a> একেকস্সেৰ। <span class="bld">ৰিজটেত্বা</span>তি তানি দ্বে তীণি একচারিকভত্তানি ৰিজটং নিগুম্বং কত্বা।</p>
<p class="bodytext"><span class="bld">একসম্ভোগা</span>তি একতো সম্ভোগা। গাহেন্তেন দাতুন্তি সম্বন্ধো। <span class="bld">সম্মুখীভূতস্সা</span>তি উপচারসীমাযং ঠিতস্স যস্স কস্সচি, পাপেত্বাতি যোজনা। <span class="bld">রসসলাক</span>ন্তি উচ্ছুসলাকং। ‘‘রসালসলাক’’ন্তিপি পাঠো, অযমেৰত্থো। খুদ্দকৰিহারে গাহেতব্বৰিধানং দস্সেত্বা মহাআৰাসে তং দস্সেন্তো আহ ‘‘মহাআৰাসে’’তিআদি।</p>
<p class="bodytext">‘‘তক্কসলাকম্পি <a name="M0.0511"></a> …পে॰… দাতুং ৰট্টতী’’তি ইদং খুদ্দকৰিহারং সন্ধায ৰুত্তং, তেন ৰুত্তং ‘‘মহাআৰাসে’’তিআদি। <span class="bld">ভেসজ্জাদিসলাকাযো</span>তি এত্থ আদিসদ্দেন গন্ধমালাসলাকাযো সঙ্গণ্হাতি। <span class="bld">এত্থা</span>তি সলাকাসু। <span class="bld">অগ্গভিক্খমত্ত</span>ন্তি অগ্গতো দাতব্বং ভিক্খামত্তং। <span class="bld">তাদিসানি ভত্তানী</span>তি অগ্গভিক্খামত্তসভাৰানি ভত্তানি। <span class="bld">নো চে</span>তি তাদিসানি ভত্তানি বহূনি নো চে হোন্তি। <span class="bld">লদ্ধা ৰা অলদ্ধা ৰা</span>তি লভিত্বা ৰা অলভিত্বা ৰা।</p>
<p class="bodytext"><span class="bld">সলাকাসু গাহিতাসূ</span>তি অঞ্ঞাসু সলাকাসু গাহিতাসু। <span class="bld">সমীপে ঠিতস্সা</span>তি হত্থং অপসারেত্বা সমীপে ঠিতস্স। <span class="bld">অস্সা</span>তি ভিক্খুস্স। <span class="bld">অযং সলাকা</span>তি ‘‘অযং তস্স সলাকা’’তি ঠপেতুং ৰট্টতি। <span class="bld">অধম্মিকা</span>তি কতিকা অধম্মযুত্তা। <span class="bld">অনাগতস্স দেথা</span>তি অনাগতস্স ভিক্খুস্স সলাকং দেথ।</p>
<p class="bodytext"><span class="bld">সো</span>তি ভত্তুদ্দেসকো, ৰদেয্যাতি সম্বন্ধো। মযা ময্হং পাপিতন্তি সম্বন্ধো। <span class="bld">তত্থা</span>তি গামে। ভুঞ্জেয্যাথ ইতি ৰদেয্য, ৰট্টতীতি যোজনা। <span class="bld">তত্থেৰা</span>তি অসনসালাযমেৰ। <span class="bld">তত্রা</span>তি তস্মিং গামে। <span class="bld">ৰিহারং আনেত্বা</span>তি ৰিহারং সলাকভত্তং আনেত্বা। <span class="bld">সলাকগ্গাহণকালে</span>তি সলাকায ভিক্খূহি গাহাপনকালে।</p>
<p class="bodytext"><span class="bld">তত্থা</span>তি তস্মিং দিসাভাগে। <span class="bld">অঞ্ঞেনা</span>তি অত্তনা অঞ্ঞেন, লদ্ধা হোতীতি সম্বন্ধো। <span class="bld">তেন পনা</span>তি গমিকতো ইতরেন। <span class="bld">তস্মি</span>ন্তি গমিকে। উপচারসীমং অনতিক্কন্তেযেৰাতি যোজনা।</p>
<p class="bodytext"><span class="bld">তত্থা</span>তি ছড্ডিতৰিহারে। <span class="bld">তেসূ</span>তি আৰাসিকেসু ভিক্খূসু, গতেসূতি সম্বন্ধো। <span class="bld">সোৰা</span>তি আগন্তুকো এৰ। যো পন গচ্ছতীতি সম্বন্ধো। <span class="bld">ত</span>ন্তি সলাকভত্তং, ন পাপুণাতীতি সম্বন্ধো।</p>
<p class="bodytext"><span class="bld">পুঞ্ঞেনা</span>তি <a name="V2.0150"></a> পুঞ্ঞস্মা। <span class="bld">তা চ খো পনা</span>তি সলাকাযো পন। <span class="bld">পচ্ছিং পনা</span>তি সলাকপচ্ছিং পন। <span class="bld">তত্থা</span>তি পচ্ছিযং। <span class="bld">এত্তোৰা</span>তি আকিরণট্ঠানতোৰ। <span class="bld">এক</span>ন্তি একং সলাকং। <span class="bld">ৰত্তব্ব</span>ন্তি সলাকদাযকেন ৰত্তব্বং।</p>
<p class="bodytext">ভিক্খূ গতাতি সম্বন্ধো। <span class="bld">তত্থা</span>তি অঞ্ঞস্মিং ৰিহারে। মহাথেরোপি গচ্ছতীতি সম্বন্ধো। গতৰিহারে অভুঞ্জিত্বাৰ গোচরগামং অনুপ্পত্তেহি <a name="M0.0512"></a> ভিক্খূহি পত্তা ন দাতব্বাতি যোজনা। <span class="bld">ৰিহারট্ঠকং ভত্ত</span>ন্তি ৰিহারে ঠিতং ভত্তং।</p>
<p class="subhead">পক্খিকভত্তাদিকথা</p>
<p class="bodytext"><span class="bld">য</span>ন্তি ভত্তং দিয্যতীতি সম্বন্ধো। চাতুদ্দসীপঞ্চদ্দসীপঞ্চমীঅট্ঠমীতি অভিলক্খিতেসূতি যোজনা। <span class="bld">কম্মপ্পসুতেহী</span>তি কম্মূপচযেহি। ইমেহি পাঠেহি পক্খেসু দাতব্বং <span class="bld">পক্খিক</span>ন্তি ৰচনত্থং দস্সেতি। <span class="bld">ত</span>ন্তি পক্খিকভত্তং। ‘‘হোতী’’তি পদে ৰুত্তকত্তা, ‘‘গাহেত্বা’’তি পদে ধাতুকম্মং, ‘‘ভুঞ্জিতব্ব’’ন্তি পদে ৰুত্তকম্মং। <span class="bld">সব্বেস</span>ন্তি ভিক্খূনং। <span class="bld">যেস</span>ন্তি ভিক্খূনং। <span class="bld">মন্দা</span>তি অপ্পা। <span class="bld">ত</span>ন্তি সলাকভত্তং। <span class="bld">পণীতং দেন্তী</span>তি পণীতং কত্বা দেন্তি। <span class="bld">লূখভত্ত</span>ন্তি অসিনিদ্ধভত্তং।</p>
<p class="bodytext">যং ভত্তং অত্তনা ভুঞ্জতি, তদেৰ দিয্যতীতি যোজনা। ইমিনা উপোসথে দাতব্বং <span class="bld">উপোসথিক</span>ন্তি ৰচনত্থং দস্সেতি। <span class="bld">উপোসথে</span>তি উপোসথদিৰসে। এত্থ চ পঞ্চদ্দসিযং সচে দাযকা ‘‘পক্খিক’’ন্তি ৰত্বা দেন্তি, <span class="bld">পক্খিকং নাম</span>। অথ ‘‘উপোসথিক’’ন্তি ৰত্বা দেন্তি, <span class="bld">উপোসথিকং</span> নামাতি ৰিসেসো। <span class="bld">পাটিপদে</span>তি পাটিপদদিৰসে। <span class="bld">উপোসথকম্মেনা</span>তি উপোসথকম্মেন হেতুভূতেন। ‘‘পাটিপদে দিয্যনকদান’’ন্তি ইমিনা পাটিপদে দাতব্বং <span class="bld">পাটিপদিক</span>ন্তি ৰচনত্থং দস্সেতি। <span class="bld">তম্পি উভয</span>ন্তি উপোসথিকপাটিপদিকৰসেন উভযম্পি তং ভত্তং। <span class="bld">ইতি ইমানী</span>তি এত্থ ইমসদ্দেন ইতিসদ্দস্স ইমসদ্দত্থভাৰো দস্সিতো হোতি। <span class="bld">সত্তপি ভত্তানী</span>তি ইমস্মিং সেনাসনক্খন্ধকে আগতানি সঙ্ঘভত্তাদীনি সত্তপি ভত্তানি।</p>
<p class="bodytext">অপরানিপি চত্তারি ভত্তানীতি সম্বন্ধো। <span class="bld">তত্থা</span>তি চতূসু ভত্তেসু। ‘‘আগন্তুকানং দিন্ন’’ন্তিআদিনা <span class="bld">আগন্তুকভত্ত</span>ন্তি পদস্স চতুত্থীমজ্ঝেলোপসমাসং দস্সেতি। অঞ্ঞত্থ পন ‘‘আগন্তুকস্স অত্থায আভত’’ন্তিআদিনা ছট্ঠীমজ্ঝেলোপসমাসং দস্সেতি। <span class="bld">এত্থা</span>তি চতূসু <a name="M0.0513"></a> ভত্তেসু। <span class="bld">সব্বেস</span>ন্তি ভিক্খূনং। একো আগন্তুকো নিসীদতীতি সম্বন্ধো। <span class="bld">তেনা</span>তি পঠমআগন্তুকেন।</p>
<p class="bodytext"><span class="bld">যো</span>তি <a name="V2.0151"></a> আগন্তুকো। <span class="bld">আগন্ত্বাপী</span>তি পিসদ্দো গরহত্থো, পচ্ছা পন পগেৰাতি অত্থো। তেন গণ্হিতব্বন্তি যোজনা। ‘‘আগতদিৰসেযেৰা’’তি ইমিনা ন দুতিযদিৰসাদীসু ভুঞ্জিতব্বন্তি দস্সেতি।</p>
<p class="bodytext"><span class="bld">কত্থচী</span>তি কিঞ্চি ঠানং। <span class="bld">ত</span>ন্তি আগন্তুকভত্তং। <span class="bld">নিবন্ধাপিত</span>ন্তি নিচ্চং ঠপিতং। <span class="bld">অসনসালায</span>ন্তি অন্তোগামে অসনসালাযং। <span class="bld">অসতী</span>তি অসন্তেসু।</p>
<p class="bodytext"><span class="bld">আৰাসিকোপী</span>তি পিসদ্দো ন গমিকোযেৰাতি দস্সেতি। যথা আগন্তুকভত্তং দ্বে ৰা তীণি ৰা সত্ত ৰা দিৰসানি লব্ভতি, এৰং ইদং গমিযভত্তং ন লব্ভতীতি যোজনা। <span class="bld">পন্থ</span>ন্তি মগ্গং। <span class="bld">রুন্ধন্তী</span>তি পিদহন্তি। উদকং ৰা রুন্ধতীতি সম্বন্ধো। <span class="bld">এতে উপদ্দৰে</span>তি চোরাদযো এতে উপদ্দৰে। <span class="bld">ওড্ডেত্বা</span>তি ঠপেত্বা।</p>
<p class="bodytext"><span class="bld">এতস্সা</span>তি মহাগিলানস্স। পুন <span class="bld">এতস্সা</span>তি অনাগতস্স মহাগিলানস্স। <span class="bld">সপ্পাযভোজন</span>ন্তি গিলানানং সপ্পাযভোজনং। <span class="bld">মিস্সকযাগু</span>ন্তি নানাতণ্ডুলে মিস্সেত্বা পচিতং যাগুং। <span class="bld">ন কুপ্পতী</span>তি ন ৰিকারং করোতি।</p>
<p class="bodytext"><span class="bld">ইদম্পী</span>তি গিলানুপট্ঠাকভত্তম্পি। <span class="bld">তত্থা</span>তি তস্মিং কুলে। <span class="bld">অস্সা</span>তি গিলানস্স। <span class="bld">এৰং দিন্নানী</span>তি এৰং ৰক্খমাননযেন দিন্নানি হোন্তি। <span class="bld">পিণ্ডপাতিকানম্পি ৰট্টতী</span>তি ‘‘ভিক্খ’’ন্তি কপ্পিযৰোহারেন ৰুত্তত্তা পিণ্ডপাতিকানম্পি ৰট্টতি। <span class="bld">ন ৰট্টতী</span>তি ‘‘ভত্ত’’ন্তি অকপ্পিযৰোহারেন ৰুত্তত্তা ন ৰট্টতি।</p>
<p class="bodytext">অপরানিপি তীণি ভত্তানীতি সম্বন্ধো। <span class="bld">তত্থা</span>তি তীসু ভত্তেসু। <span class="bld">ধুরভত্ত</span>ন্তি এত্থ ধুরসদ্দস্স ধুৰসদ্দেন অত্থতো সদিসত্তা নিচ্চত্থোতি আহ ‘‘নিচ্চভত্তং ৰুচ্চতী’’তি। <span class="bld">ত</span>ন্তি ধুরভত্তং। <span class="bld">তত্থা</span>তি দুৰিধেসু। ‘‘সঙ্ঘিকে’’তি পাঠসেসো যোজেতব্বো। <span class="bld">পুগ্গলিকেপী</span>তি <span class="bld">পি</span>সদ্দো ‘‘সঙ্ঘিকে’’তি পদং অপেক্খতি। <span class="bld">পচ্ছা</span>তি পঠমং ‘‘ভিক্খং গণ্হথা’’তি ৰুত্তৰচনতো, ৰুত্তৰচনস্স ৰা পরং।</p>
<p class="bodytext">কুটিং <a name="M0.0514"></a> কত্বা দাতব্বং ভত্তং <span class="bld">কুটিভত্ত</span>ন্তি দস্সেন্তো আহ ‘‘কুটিভত্তং নামা’’তিআদি। <span class="bld">য</span>ন্তি ভত্তং, নিবন্ধাপিতন্তি সম্বন্ধো, সেনাসনৰাসিনো ভিক্খূতি সম্বন্ধো। <span class="bld">যং পনা</span>তি ভত্তং পন, দিন্নন্তি সম্বন্ধো। <span class="bld">তস্সেৰা</span>তি পুগ্গলস্সেৰ। <span class="bld">তস্মি</span>ন্তি পুগ্গলে।</p>
<p class="bodytext">ৰারেন <a name="V2.0152"></a>, ৰারং গহেত্বা ৰা দিন্নং ভত্তং <span class="bld">ৰারভত্ত</span>ন্তি দস্সেন্তো আহ ‘‘ৰারভত্তং নামা’’তিআদি। <span class="bld">তম্পী</span>তি ৰারভত্তম্পি। নিগমনৰসেন সম্পিণ্ডেত্বা দস্সেন্তো আহ <span class="bld">‘‘ইতি ইমানি চা’’</span>তিআদি।</p>
<p class="bodytext"><span class="bld">অট্ঠকথায</span>ন্তি মহাঅট্ঠকথাযং, ৰুত্তানীতি সম্বন্ধো। <span class="bld">তত্থা</span>তি চতূসু ভত্তেসু। ৰিহারে উপ্পন্নং ভত্তং <span class="bld">ৰিহারভত্ত</span>ন্তি দস্সেন্তো আহ ‘‘ৰিহারভত্তং নামা’’তিআদি। <span class="bld">তত্রুপ্পাদভত্ত</span>ন্তি তস্মিং ৰিহারে দিন্নখেত্তৰত্থুআদীহি উপ্পাদভত্তং। <span class="bld">ত</span>ন্তি ৰিহারভত্তং। <span class="bld">যথা</span>তি যেনাকারেন, পটিগ্গহিযমানেতি সম্বন্ধো। অট্ঠন্নং সমূহো, অট্ঠ পরিমাণানি যস্সাতি ৰা <span class="bld">অট্ঠকো,</span> তস্স দিন্নং ভত্তং অট্ঠকভত্তং। এৰং <span class="bld">চতুক্কভত্ত</span>ন্তি এত্থাপি। তমেৰত্থং দস্সেন্তো আহ ‘‘অট্ঠন্নং ভিক্খূনং দেমা’’তিআদি। <span class="bld">মহাভিসঙ্খারিকেনা</span>তি সব্বিনোনীতাদীহি মহন্তো অভিসঙ্খারো মহাভিসঙ্খারো, সো এতস্স অত্থীতি মহাভিসঙ্খারিকো, তেন অতিরসকপূৰেন পত্তে পক্খিপিত্বাতি সম্বন্ধো। ‘‘থকেত্বা দিন্ন’’ন্তি ইমিনা গূহিত্বা দাতব্বং <span class="bld">গুল়্হকং,</span> তমেৰ ভত্তং <span class="bld">গুল়্হকভত্ত</span>ন্তি ৰচনত্থং দস্সেতি।</p>
<p class="bodytext"><span class="bld">ইধা</span>তি ইমস্মিং লোকে। একচ্চে মনুস্সা দেন্তীতি সম্বন্ধো। ‘‘ভিক্খুপরিচ্ছেদজাননত্থং গুল়কে দেন্তী’’তি ইমিনা গুল়কেন ভিক্খূ গণেত্বা দাতব্বং ভত্তং <span class="bld">গুল়কভত্ত</span>ন্তি ৰচনত্থং দস্সেতি। এত্থ চ পুরিমনযে ল়কারে হকারসংযোগো অত্থি, পচ্ছিমনযে নত্থীতি দট্ঠব্বং। গুল়পিণ্ডগণনায ভিক্খুগণনং জানাতি। <span class="bld">ইতী</span>তিআদি নিগমনং। চীৰরভাজনীযং ৰুত্তন্তি সম্বন্ধো।</p>
<p class="bodytext"><span class="bld">সব্বিআদীসু ভেসজ্জেসূ</span>তি নিদ্ধারণে ভুম্মং, ‘‘সব্বিস্সা’’তি পদং ‘‘কুম্ভসতম্পী’’তি পদে নিস্সিতসম্বন্ধো।</p>
<p class="bodytext"><span class="bld">পচ্ছা</span> <a name="M0.0515"></a> <span class="bld">আগতানং দাতব্বমেৰা</span>তি দুতিযভাগে অদাতব্বেযেৰ পচ্ছা আগতানং দাতব্বমেৰ। <span class="bld">সব্বসন্নিপাতট্ঠানেযেৰা</span>তি সব্বেসং ভিক্খূনং সন্নিপাতট্ঠানেৰ। ভাজনীযভণ্ডং নাম ভাজনট্ঠানং সম্পত্তস্সেৰ পাপুণাতি, ন অসম্পত্তস্স। সব্বসন্নিপাতট্ঠানে চ যেভুয্যেন সম্পত্তো হোতি, তেন ৰুত্তং ‘‘সব্বসন্নিপাতট্ঠানেযেৰা’’তি।</p>
<p class="bodytext"><span class="bld">যথাঠিতংযেৰা</span>তি কিঞ্চি অভাজেত্বা যথাঠিতংযেৰ। ‘‘দুগ্গহিত’’ন্তি ৰত্বা তদত্থং দস্সেন্তো আহ ‘‘তং গতগতট্ঠানে সঙ্ঘিকমেৰ হোতী’’তি। <span class="bld">আৰজ্জেত্বা</span>তি পরিণামেত্বা। <span class="bld">তম্পী</span>তি থালকে <a name="V2.0153"></a> পক্খিত্তং সব্বিম্পি। <span class="bld">থিন</span>ন্তি ঘনভাৰেন তিট্ঠতীতি থিনং, ঘনন্তি ৰুত্তং হোতি। <span class="bld">ৰুত্তপরিচ্ছেদতো</span>তি ‘‘দস ভিক্খূ, দসেৰ চ সব্বিকুম্ভা’’তি ৰুত্তপরিচ্ছেদতো।</p>
<p class="bodytext">গাথাযং <span class="bld">পাল়ি</span>ন্তি ৰিনযপাল়িং। <span class="bld">অট্ঠকথঞ্চেৰা</span>তি তস্সা অট্ঠকথঞ্চেৰ। <span class="bld">ৰিচক্খণো</span>তি ৰিৰিধং অত্থং চক্খতি পস্সতীতি ৰিচক্খণো। <span class="bld">এৰ</span>ন্তি যথাৰুত্তনযেন। তত্রাযং যোজনা – এৰং ৰিচক্খণো ভিক্খু পাল়িং, অট্ঠকথঞ্চেৰ ওলোকেত্বা অপ্পমত্তোৰ হুত্বা সঙ্ঘিকে পচ্চযে ভাজযেতি।</p>
<p class="centered">ইতি পচ্চযভাজনীযকথায যোজনা সমত্তা।</p>
<p class="bodytext"><span class="bld">উপড্ঢভাগো</span>তি ভিক্খূনং লদ্ধভাগতো উপড্ঢো ভাগো। সেসং সুৰিঞ্ঞেয্যমেৰ।</p>
<p class="centered">ইতি সেনাসনক্খন্ধকৰণ্ণনায যোজনা সমত্তা।</p>
<p class="title">৭. সঙ্ঘভেদকক্খন্ধকং</p>
<p class="subhead">ছসক্যপব্বজ্জাকথা</p>
<p class="bodytext"><a name="para330"></a><span class="paranum">৩৩০</span>. সঙ্ঘভেদকক্খন্ধকে <span class="bld">অভিঞ্ঞাতা অভিঞ্ঞাতা</span>তি এত্থ অভিপুব্বো ঞাতসদ্দো পাকটত্থোতি আহ ‘‘পাকটা পাকটা’’তি। <span class="bld">কাল়ুদাযিপ্পভূতযো</span>তি কাল়ুদাযিআদযো। পরিৰারেহি সদ্ধিং দস দূতা চ অঞ্ঞে চ বহূ জনা সক্যকুমারা নামাতি যোজনা। <span class="bld">অম্হেসূ</span>তি <a name="M0.0516"></a> সক্যকুলসঙ্খাতেসু অম্হেসু, নিদ্ধারণে ভুম্মং। ইমিনা পাঠসেসং দস্সেতি। ‘‘কুলতো’’তি ইমিনা <span class="bld">‘‘কুলা’’</span>তি এত্থ নিস্সক্কত্থে নিস্সক্কৰচনন্তি দস্সেতি। <span class="bld">ঘরাৰাসত্থ</span>ন্তি এত্থ ঘরে আৰসন্তানং মনুস্সানং কিচ্চন্তি দস্সেন্তো আহ ‘‘ঘরাৰাসে য’’ন্তিআদি। তত্থ <span class="bld">য</span>ন্তি যংকিঞ্চি। <span class="bld">উদকং নিন্নেতব্ব</span>ন্তি এত্থ উদকং নীহরিত্বা নেতব্বং অপনেতব্বন্তি দস্সেন্তো আহ ‘‘যথা উদকং সব্বট্ঠানেসু সুসং হোতী’’তি। <span class="bld">সুস</span>ন্তি সুক্খং। <span class="bld">তিণানী</span>তি সস্সদূসকানি তিণানি। ‘‘উদ্ধরিতব্বানী’’তি ইমিনা <span class="bld">নিদ্ধাপেতব্ব</span>ন্তি এত্থ ধুধাতুযা পপ্ফোটনধংসনত্থে দস্সেতি <a name="V2.0154"></a>। <span class="bld">ভুসা</span>তি সস্সনাল়দণ্ডা, তেহি মিস্সা পলালা <span class="bld">ভুসিকা। ওফুণাপেতব্ব</span>ন্তি এত্থ ফুণধাতুযা অৰকিরণত্থং দস্সেন্তো আহ ‘‘অপনেতব্ব’’ন্তি। <span class="bld">ত্বঞ্ঞেৰ ঘরাৰাসত্থেন উপজানা</span>তি এত্থ <span class="bld">ঘরাৰাসত্থেনা</span>তি উপযোগত্থে করণৰচনং। <span class="bld">উপজানা</span>তি উপত্যূপসগ্গো ধাত্বত্থানুৰত্তকো, হিৰিভত্তি চ লোপো হোতি, তেন ৰুত্তং ‘‘ত্বঞ্ঞেৰ ঘরাৰাসত্থং জানাহী’’তি। <span class="bld">অহ</span>ন্তি ভদ্দিযকুমারনামকো অহং। <span class="bld">তযা</span>তি অনুরুদ্ধকুমারনামকেন তযা। ‘‘সদ্ধিং পব্বজিস্সামী’’তি ইমিনা পাঠসেসং দস্সেতি। <span class="bld">সেস</span>ন্তি ‘‘সদ্ধিং পব্বজিস্সামী’’তি ৰচনং।</p>
<p class="bodytext"><a name="para331"></a><span class="paranum">৩৩১</span>. <span class="bld">নিপ্পাতিতা</span>তি এত্থ নিক্খমিত্বা গমাপিতাতি দস্সেন্তো আহ ‘‘নিক্খামিতা’’তি। <span class="bld">মানস্সিনো</span>তি এত্থ মানং সযন্তি নিস্সযন্তীতি মানস্সিনোতি দস্সেন্তো আহ ‘‘মানস্সযিনো’’তি।</p>
<p class="bodytext"><a name="para332"></a><span class="paranum">৩৩২</span>. <span class="bld">যস্সন্তরতো ন সন্তি কোপা</span>তি এত্থ অন্তরসদ্দো চিত্তৰাচকো, তোপচ্চযো চ সত্তম্যত্থৰাচকোতি দস্সেন্তো আহ ‘‘যস্স চিত্তে’’তি। কস্মা কোপা ন সন্তীতি আহ ‘‘ততিযমগ্গেন সমূহতত্তা’’তি। অনাগামিমগ্গেন দোসস্স সমূহতত্তা যস্স খীণাসৰস্স চিত্তে কোপা ন সন্তীতি অধিপ্পাযো। <span class="bld">ইতি ভৰাভৰতঞ্চ ৰীতিৰত্তো</span>তি এত্থ অত্থং দস্সেন্তো আহ ‘‘যস্মা পনা’’তিআদি। তত্থ যস্মা পন ৰুচ্চতি, তস্মা এৰমত্থো দট্ঠব্বোতি যোজনা <a name="M0.0517"></a>। ৰিভৰোতি পাপং ৰুচ্চতীতি সম্বন্ধো। ননু পাল়িযং ‘‘ৰিভৰো’’তি নত্থি, ‘‘অভৰো’’তি এৰ অত্থি, অথ কস্মা ‘‘ৰিভৰোতি অভৰো’’তি ৰুত্তন্তি আহ ‘‘ৰিভৰোতি চ অভৰোতি চ অত্থতো একমেৰা’’তি। ইমিনা সদ্দতোযেৰ নানন্তি দস্সেতি। যা এসা ভৰাভৰতা ৰুচ্চতীতি সম্বন্ধো। ‘‘অনেকপ্পকারা’’তি ইমিনা ইতিসদ্দস্স পকারত্থং দস্সেতি। চতূহিপি মগ্গেহি ৰীতিৰত্তোতি সম্বন্ধো। <span class="bld">তস্সা</span>তি খীণাসৰস্স।</p>
<p class="bodytext"><a name="para333"></a><span class="paranum">৩৩৩</span>. <span class="bld">অহিমেখলিকা</span>তি মেখলা ৰিয মেখলিকা, অহিমেৰ মেখলিকা অহিমেখলিকা। তমেৰত্থং দস্সেন্তো আহ ‘‘অহিং কটিযং বন্ধিত্বা’’তি।</p>
<p class="bodytext"><a name="para334"></a><span class="paranum">৩৩৪</span>. <span class="bld">সম্মন্নতী</span>তি এত্থ ‘‘সম্মানেতী’’তি চুরাদিগণিকধাতুৰসেন ৰত্তব্বে দিৰাদিগণিকধাতুৰসেন ৰুত্তন্তি দস্সেন্তো আহ ‘‘সম্মানেতী’’তি। অচিন্তেয্যো হি পাল়িনযো। <span class="bld">সম্মানেতী</span>তি সম্মানং করোতি। <span class="bld">য</span>ন্তি কম্মং। <span class="bld">সো</span>তি সত্থা। ইমিনা <span class="bld">যং তুমো</span>তি এত্থ <span class="bld">তুমো</span>তি রুল়্হীসদ্দো ইধ ‘‘সো’’তি সব্বনামসদ্দেন সদিসত্থোতি দস্সেতি।</p>
<p class="subhead">পকাসনীযকম্মাদিকথা</p>
<p class="bodytext"><a name="para336"></a><span class="paranum">৩৩৬</span>. ‘‘খেল়সদিসা’’তি <a name="V2.0155"></a> ইমিনা মিচ্ছাজীৰেন উপ্পন্নপচ্চযানং সদিসূপচারেন খেল়ভাৰং দস্সেতি। তস্মা খেল়া ৰিযাতি <span class="bld">খেল়ো,</span> মিচ্ছাজীৰপচ্চযা, খেল়ে অসতি ভক্খতি অজ্ঝোহরতীতি <span class="bld">খেল়াসকো</span>তি ৰচনত্থো কাতব্বো। এতরহি পাল়িযং, অট্ঠকথাযঞ্চ <span class="bld">‘‘খেল়াপকস্সা’’</span>তি ওট্ঠজেন পঠমক্খরেন পাঠো অত্থি।</p>
<p class="bodytext"><a name="para340"></a><span class="paranum">৩৪০</span>. <span class="bld">পত্থদ্ধেনা</span>তি এত্থ ভূসো থদ্ধো পত্থদ্ধো, বাল়্হথদ্ধোতি অত্থো। তেন ৰুত্তং ‘‘নিচ্চলেনা’’তি। <span class="bld">পোত্থকরূপসদিসেনা</span>তি এত্থ পোত্থকরূপং নাম ৰত্থদন্তাদিমযং, তেন সদিসো পোত্থকরূপসদিসো, তেন।</p>
<p class="bodytext"><a name="para342"></a><span class="paranum">৩৪২</span>. <span class="bld">রাজঞাতকা</span> <a name="M0.0518"></a> <span class="bld">নামা</span>তি এত্থ রঞ্ঞা জানিযন্তি ‘‘অম্হাকং গরূ’’তি <span class="bld">রাজঞাতা,</span> তেযেৰ <span class="bld">রাজঞাতকা</span>তি অত্থো দট্ঠব্বো। তদত্থং অধিপ্পাযেন দস্সেন্তো আহ ‘‘রাজা অম্হে জানাতী’’তিআদি। <span class="bld">পহট্ঠকণ্ণৰালো</span>তি পহট্ঠো কণ্ণো চ ৰালো চ এতস্সাতি পহট্ঠকণ্ণৰালো। <span class="bld">বন্ধনিচ্চলে</span>তি রজ্জুৰল্লীহি বন্ধো ৰিয নিচ্চলে, পহট্ঠকণ্ণৰালেতি সম্বন্ধো। ‘‘কত্বা’’তি ইমিনা ‘‘অভিধাৰী’’তি পদে কিরিযাৰিসেসনভাৰং দস্সেতি।</p>
<p class="bodytext"><span class="bld">দুক্খঞ্হি কুঞ্জর নাগমাসদো</span>তি এত্থ কুঞ্জরসদ্দস্স আমন্তনপদভাৰং আৰিকরোন্তো আহ ‘‘ভো কুঞ্জরা’’তি। নাগসদ্দস্স অহিনাগহত্থিনাগেসু পৰত্তনতো ৰুত্তং ‘‘বুদ্ধনাগ’’ন্তি। <span class="bld">আসদো</span>তি পদস্স আকোধেন সদনং উপগমনং আসদোতি দস্সেন্তো আহ ‘‘ৰধকচিত্তেন উপগমনং নামা’’তি। <span class="bld">দুক্খ</span>ন্তি এতরহি চ আযতিঞ্চ দুক্খকারণং। <span class="bld">দুক্খং হী</span>তি হিসদ্দো পদপূরণমত্তং, অথ ৰা দুক্খমেৰাতি অত্থো। ‘‘বুদ্ধনাগং ঘাতকস্সা’’তি ইমিনা নাগং হনতীতি <span class="bld">নাগহতো</span>তি ৰচনত্থং দস্সেতি।</p>
<p class="bodytext"><span class="bld">পটিকুটিযোৰ ওসক্কী</span>তি এত্থ তথাগতস্স পটিমুখং কুটেন গমনমেতস্সাতি <span class="bld">পটিকুটিযো,</span> পটিকুটিযো এৰ হুত্বা ওসক্কীতি দস্সেন্তো আহ ‘‘তথাগতাভিমুখোযেৰ পিট্ঠিমেহি পাদেহি ওসক্কী’’তি। ‘‘ন জানাতী’’তি ইমিনা লক্খ দস্সনঙ্কেসূতি ধাতুপাঠেসু (পাণিনী ১৫৩৯ সদ্দনীতিধাতুমালাযং ১৮ দকারন্তধাতু) ৰুত্তেসু অত্থেসু ইধ দস্সনত্থোতি দস্সেতি। <span class="bld">ন লক্খিতব্বো</span>তি অঞ্ঞেহি সপ্পুরিসেহি ন লক্খিতব্বোতি অত্থো। এত্থ ণ্যপচ্চযো কত্তুকম্মেসু হোতি, যকারস্স ককারং কত্বা <span class="bld">অলক্খিকো</span>তি ৰুত্তং।</p>
<p class="bodytext"><a name="para343"></a><span class="paranum">৩৪৩</span>. ‘‘ভুঞ্জিতব্বভোজন’’ন্তি <a name="V2.0156"></a> ইমিনা <span class="bld">তিকভোজন</span>ন্তি এত্থ যুপচ্চযস্স কম্মত্থভাৰং দস্সেতি। <span class="bld">ত</span>ন্তি তিকভোজনং। <span class="bld">যথাধম্মো</span>তি ‘‘গণভোজনে পাচিত্তিয’’ন্তি (পাচি॰ ২০৯) ৰুত্তায মাতিকাৰিভঙ্গপাল়িযা অনুরূপং <a name="M0.0519"></a>। <span class="bld">পঞ্চৰত্থুযাচনকথা</span>তি পঞ্চ ৰত্থূনি যাচনস্স কথা। <span class="bld">আযুকপ্প</span>ন্তি অৰীচিমহানিরযে আযুকপ্পং সন্ধায ৰুত্তং। অৰীচিমহানিরযে আযুকপ্পো নাম একো অন্তরকপ্পোতি জিনালঙ্কারটীকাদীসু (মি॰ প॰ ৪.১.৩; কথা॰ অট্ঠ॰ ৬৫৪-৬৫৭; ইতিৰু॰ অট্ঠ॰ ১৮; সারত্থ॰ টী॰ চূল়ৰগ্গ ৩.৩৪৩; অ॰ নি॰ টী॰ ৩.৬৬২) ৰুত্তো। ‘‘একো অসঙ্খ্যেয্যকপ্পো’’তি সম্মোহৰিনোদনাদীসু (ৰিভ॰ অট্ঠ॰ ৮০৯; ম॰ নি॰ অট্ঠ॰ ৩.১২৮; ৰি॰ ৰি॰ টী॰ ১.৪১০; ৰজির॰ টী॰ পারাজিকণ্ড ৪১০) ৰুত্তো। <span class="bld">সেট্ঠং পুঞ্ঞ</span>ন্তি মহন্তং পুঞ্ঞং। ইমিনা <span class="bld">ব্রহং পুঞ্ঞ</span>ন্তি ব্রহসদ্দো মহন্তত্থোতি দস্সেতি। ব্রহ ৰুদ্ধিযন্তি ধাতুপাঠেসু (পাণিনী ৭৩৫; সদ্দনীতিধাতুমালাযং ১৬ হকারন্তধাতু) ৰুত্তত্তা ব্রহসদ্দো মহন্তৰাচকো হোতি। ব্রহধাতুতো অপচ্চযং কত্বা <span class="bld">‘‘ব্রহা’’</span>তিপি, মপচ্চযং কত্বা ‘‘ব্রহ্মা’’তিপি পাঠো অত্থি। <span class="bld">আযুকপ্পমেৰা</span>তি সগ্গেসু আযুকপ্পমেৰ।</p>
<p class="subhead">সঙ্ঘভেদকথা</p>
<p class="bodytext"><a name="para344"></a><span class="paranum">৩৪৪</span>. <span class="bld">সো</span>তি দেৰদত্তো, গতো কিরাতি সম্বন্ধো। <span class="bld">তত্থেৰা</span>তি ৰিহারসীমাযমেৰ। <span class="bld">আৰেণিক</span>ন্তি ভিক্খুসঙ্ঘতো আৰেণিকং।</p>
<p class="bodytext"><a name="para345"></a><span class="paranum">৩৪৫</span>. <span class="bld">আগিলাযতী</span>তি এত্থ আত্যূপসগ্গো অভিভৰনত্থো, গিলেধাতু বাধনত্থোতি আহ ‘‘ৰেদনাভিভূতা বাধতী’’তি। <span class="bld">ত</span>ন্তি পিট্ঠিং। পরস্স চিত্তং আদিসিত্বা দেসযতি এতাযাতি <span class="bld">আদেসনা,</span> সা এৰ পাটিহারিযং <span class="bld">আদেসনাপাটিহারিযং</span>। অনুসাসতি এতাযাতি <span class="bld">অনুসাসনী,</span> ইমমেৰত্থং দস্সেন্তো আহ ‘‘এৰম্পি তে’’তিআদি।</p>
<p class="bodytext"><a name="para346"></a><span class="paranum">৩৪৬</span>. <span class="bld">মমানুক্রুব্ব</span>ন্তি এত্থ অনুত্যূপসগ্গো অনুকিরিযত্থো করধাতু অন্তপচ্চযো গচ্ছন্তাদিগণোতি দস্সেন্তো আহ ‘‘মমানুকিরিযং কুরুমানো’’তি। ‘‘দুক্খিতো’’তি ইমিনা <span class="bld">কপণো</span>তি এত্থ কপধাতু হিংসনত্থোতি দস্সেতি। <span class="bld">মহাৰরাহস্সা</span>তি ৰরাহসদ্দস্স সূকরত্থং পটিক্খিপন্তো আহ ‘‘মহানাগস্সা’’তি। ‘‘পথৰি’’ন্তি ইমিনা <span class="bld">মহিং ৰিকুব্বতো</span>তি এত্থ মহীসদ্দস্স এৰংনামকং মহানদিং <a name="M0.0520"></a> পটিক্খিপতি। ‘‘পদালেন্তস্সা’’তি ইমিনা করধাতুযা ৰিত্যূপসগ্গৰসেন পদালনত্থং দস্সেতি। <span class="bld">ভিসং</span> <a name="V2.0157"></a> <span class="bld">ঘসমানস্সা</span>তি এত্থ মানসদ্দো কত্বত্থোতি আহ ‘‘ভিসং ঘসন্তস্সা’’তি। <span class="bld">ঘসন্তস্সা</span>তি ভক্খন্তস্স। নদীনামকং তং পোক্খরণিন্তি যোজনা। ইমিনা <span class="bld">নদীসু জগ্গতো</span>তি এত্থ নদী নাম পোক্খরণীতি দস্সেতি। <span class="bld">জগ্গতো</span>তি হত্থিযূথং পালেন্তস্স।</p>
<p class="bodytext"><a name="para347"></a><span class="paranum">৩৪৭</span>. ‘‘সুতাতি সোতা’’তি ইমিনা পাল়িযা দ্বিধাভাৰং দস্সেতি। ‘‘নিস্সন্দেহো’’তি ইমিনা <span class="bld">অসন্দিদ্ধো</span>তি এত্থ দিহধাতুং দস্সেতি, দিসধাতুং নিৰত্তেতি।</p>
<p class="bodytext"><a name="para350"></a><span class="paranum">৩৫০</span>. <span class="bld">বুদ্ধসহস্সেনপী</span>তি পিসদ্দো গরহত্থো, পগেৰ একেন বুদ্ধেনাতি দস্সেতি।</p>
<p class="bodytext">‘‘সত্তো’’তি ইমিনা কোচিসদ্দস্স পধানপদং দস্সেতি। <span class="bld">অট্ঠা</span>তি আখ্যাতপদস্স অত্থং দস্সেন্তো আহ ‘‘ঠিতো’’তি। দেৰদত্তোতি মে সুতন্তি এত্থ ‘‘মে’’তি পদং ভগৰন্তং সন্ধায ৰুত্তন্তি আহ ‘‘ভগৰতা’’তি। <span class="bld">তদেৰা</span>তি সুতমেৰ। <span class="bld">ইদ</span>ন্তি ‘‘দেৰদত্তোতি মে সুত’’ন্তি ৰচনং। <span class="bld">অনুচিনাতী</span>তি অনুৰড্ঢেতি। ‘‘পত্বা’’তি ইমিনা <span class="bld">আসজ্জন</span>ন্তি এত্থ সদধাতুযা গত্যত্থং, কিরিযাৰিসেসনঞ্চ দস্সেতি। <span class="bld">অৰীচিনিরযং পত্তো</span>তি এত্থ ইদানি ন দেৰদত্তো অৰীচিনিরযং পত্তো হোতি, আযতিং পন অৰীচিনিরযে অৰস্সম্ভাৰিযত্তা ‘‘অৰীচিনিরযং পত্তো’’তি ৰুত্তন্তি আহ ‘‘আসংসাযং অতীতৰচন’’ন্তি। <span class="bld">আসংসায</span>ন্তি অৰস্সম্ভাৰিযত্থে। ভেস্মা হি উদধী মহাতি এত্থ <span class="bld">ভেস্মা</span>সদ্দো ভযানকপরিযাযোতি আহ ‘‘ভযানকো’’তি।</p>
<p class="subhead">উপালিপঞ্হাকথা</p>
<p class="bodytext"><a name="para351"></a><span class="paranum">৩৫১</span>. <span class="bld">একতো</span>তি এত্থ তোপচ্চযস্স সত্তম্যত্থে পৰত্তভাৰং দস্সেন্তো আহ ‘‘ধম্মৰাদীপক্খে’’তি। ‘‘অনুনযন্তো’’তি ইমিনা <span class="bld">অনুস্সাৰেতী</span>তি <a name="M0.0521"></a> এত্থ অনুসদ্দস্স অত্থং দস্সেতি। <span class="bld">অনুনযন্তো</span>তি পুনপ্পুনং নযন্তো। সাৰনাকারং দস্সেন্তো আহ ‘‘ন তুম্হাকংযেৰা’’তিআদি। অযং অধম্মো ৰা অযং অৰিনযো ৰা ইদং অসত্থুসাসনং ৰা যদি ভৰেয্যাতি যোজনা। ‘‘বোধেতী’’তি ইমিনা <span class="bld">সাৰেতী</span>তি এত্থ সুধাতুযা অত্থং দস্সেতি। ‘‘অনুস্সাৰেত্বা’’তি ইমিনা ‘‘অনুস্সাৰেতি, সলাকং গাহেতী’’তি এত্থ অনুস্সাৰনকিরিযা পুব্বভাগে পৰত্তা, সলাকগ্গাহকিরিযা পচ্ছাভাগেতি দস্সেতি।</p>
<p class="bodytext"><span class="bld">এত্তাৰতা</span>তি এত্তকেন অনুস্সাৰনসলাকগ্গাহমত্তেন। ন পন সঙ্ঘো ভিন্নো হোতি, অনুস্সাৰেত্বা <a name="V2.0158"></a> সলাকং গাহেত্বা আৰেণিকং সঙ্ঘকম্মে কতেযেৰ সঙ্ঘো ভিন্নো হোতীতি অধিপ্পাযো।</p>
<p class="bodytext">এত্থ ঠত্বা কস্সচি চোদকস্স অনুযোগো সিযাতি যোজনা। কিন্তি সিযাতি আহ ‘‘এৰং দেৰদত্তো’’তিআদি। তত্থ <span class="bld">এৰ</span>ন্তি পকতত্তে সঙ্ঘে ভিন্দে সতীতি অত্থো। <span class="bld">কথ</span>ন্তি কেনাকারেন। পুন <span class="bld">কথ</span>ন্তি কস্মা কারণা। <span class="bld">রঞ্ঞো</span>তি অজাতসত্তুরঞ্ঞো, কারিতকম্মং। <span class="bld">‘‘ঘাতাপিতত্তা’’</span>তি বিম্বিসাররাজানং ঘাতাপিতত্তা। <span class="bld">তত্থা</span>তি ‘‘ভিক্খু খো উপালী’’তিআদিৰচনে, ঠত্বা পরিহারং ৰদামাতি যোজনা। <span class="bld">ৰিরদ্ধত্তা</span>তি ৰিরাধিতত্তা। তমত্থং ৰিত্থারেন্তো আহ ‘‘তেন হী’’তিআদি। তত্থ <span class="bld">তেন হী</span>তি উয্যোজনত্থে নিপাতো। <span class="bld">এৰঞ্হী</span>তি এৰমেৰ। <span class="bld">তস্সা</span>তি দেৰদত্তস্স। <span class="bld">কুমারো পনা</span>তি অজাতসত্তুকুমারো পন, কতমত্তেযেৰ ন ৰুত্তাতি সম্বন্ধো। <span class="bld">তস্সা</span>তি দেৰদত্তস্স। <span class="bld">তস্মা</span>তি যস্মা সঙ্ঘভেদতো পুব্বে রুহিতুপ্পাদকম্মং করোন্তস্সাপি পচ্ছা অভব্বভাৰো রোপিতো, তস্মা।</p>
<p class="bodytext">ভেদকরৰত্থূসু এৰং ৰিনিচ্ছযো ৰেদিতব্বোতি যোজনা। ধম্মাধম্মাদীনং সুত্তন্তৰিনযপরিযাযেন ৰিসেসং দস্সেন্তো আহ ‘‘সুত্তন্তপরিযাযেনা’’তিআদি। তত্থ <span class="bld">সুত্তন্তপরিযাযেনা</span>তি সুত্তন্তদেসনায, সুত্তন্তদেসনানযতোতি ৰুত্তং হোতি। <span class="bld">তথা</span>তি ততো অঞ্ঞথা।</p>
<p class="bodytext"><span class="bld">তত্থা</span>তি <a name="M0.0522"></a> দ্বীসু ধম্মাধম্মেসু। <span class="bld">এৰং অম্হাক</span>ন্তি এৰং করিযমানে অম্হাকং। এৰং সুত্তন্তপরিযাযেন ধম্মাধম্মানং ৰিসেসং দস্সেত্বা ইদানি ৰিনযপরিযাযেন তেসং তং দস্সেন্তো আহ ‘‘ৰিনযপরিযাযেন পনা’’তিআদি। ভূতেন ৰত্থুনা কাতব্বন্তি সম্বন্ধো। এৰং ‘‘অভূতেন ৰত্থুনা’’তি এত্থাপি।</p>
<p class="bodytext">এৰং দ্বিন্নং পরিযাযানং ৰসেন ধম্মাধম্মদুকস্স ৰিসেসং দস্সেত্বা ইদানি ৰিনযাৰিনযদুকস্স ৰিসেসং দস্সেন্তো আহ ‘‘সুত্তন্তপরিযাযেনা’’তিআদি <a name="V2.0159"></a>। তত্থ সুত্তন্তনযেন রাগাদযো ৰিনেতীতি <span class="bld">ৰিনযো,</span> ৰিনযনযেন কাযং ৰাচং ৰিনেতীতি <span class="bld">ৰিনযো</span>তি ৰচনত্থো কাতব্বো।</p>
<p class="bodytext">এৰং দ্বিন্নং পরিযাযানং ৰসেন ৰিনযাৰিনযদুকস্স ৰিসেসং দস্সেত্বা ইদানি ভাসিতাভাসিতদুকস্স ৰিসেসং দস্সেন্তো আহ ‘‘সুত্তন্তপরিযাযেন চত্তারো সতিপট্ঠানা’’তিআদি। তত্থ ‘‘অট্ঠঙ্গিকো মগ্গো’’তি ইদং ৰচনং তথাগতেন ভাসিতং লপিতন্তি যোজনা।</p>
<p class="bodytext">এৰং দ্বিন্নং পরিযাযানং ৰসেন ভাসিতাভাসিতদুকস্স ৰিসেসং দস্সেত্বা ইদানি আচিণ্ণানাচিণ্ণদুকস্স ৰিসেসং দস্সেন্তো আহ ‘‘সুত্তন্তপরিযাযেন দেৰসিক’’ন্তিআদি। তত্থ ‘‘দেৰসিক’’ন্তি পদং ‘‘সমাপজ্জনং, ৰোলোকন’’ন্তি তীসুযেৰ পদেসু যোজেতব্বং। <span class="bld">অট্ঠুপ্পত্তিৰসেনা</span>তি কারণুপ্পত্তিৰসেন। কারণঞ্হি অরতি ফলং এতস্মাতি <span class="bld">অত্থো</span>তি ৰুচ্চতি, অত্থস্স উপ্পত্তি অত্থুপ্পত্তি, সাযেৰ অট্ঠুপ্পত্তি ত্থকারস্স ট্ঠকারং কত্বা, অট্ঠুপ্পত্তিযা ৰসো অট্ঠুপ্পত্তিৰসো, তেন। ইদং পদং ‘‘সুত্তন্তদেসনা জাতককথা’’তি দ্বীহিপি পদেহি যোজেতব্বং। <span class="bld">ইদ</span>ন্তি ফলসমাপত্তিসমাপজ্জনাদি। <span class="bld">আচিণ্ণ</span>ন্তি আ বন্ধিতং, পুনপ্পুনং ৰা উপচিতং ৰড্ঢিতং, পগুণং ৰা। <span class="bld">চারিযপক্কমন</span>ন্তি চারিযত্থং পক্কমনং।</p>
<p class="bodytext">এৰং <a name="M0.0523"></a> দ্বিন্নং পরিযাযানং ৰসেন আচিণ্ণানাচিণ্ণদুকস্স ৰিসেসং দস্সেত্বা ইদানি পঞ্ঞত্তদুকস্স ৰিসেসং দস্সেন্তো আহ ‘‘সুত্তন্তপরিযাযেন চত্তারো সতিপট্ঠানা’’তিআদি। তং ভাসিতাভাসিতদুকসদিসমেৰ। এৰং দ্বিন্নং সুত্তন্তৰিনযপরিযাযানং ৰসেন পঞ্চন্নং দুকানং ৰিসেসো দস্সিতো।</p>
<p class="bodytext">আপত্তানাপত্তিদুকে ‘‘ন মোচনাধিপ্পাযস্সা’’তি পাঠস্স অনন্তরে পচ্ছিমৰাক্যে ঠিতো আদিসদ্দো আনেতব্বো। ইতি আদিনা নযেনাতি হি অত্থো। <span class="bld">তত্থ তত্থা</span>তি তস্মিং তস্মিং সিক্খাপদে। ইদং পদং পচ্ছিমৰাক্যেপি অনুৰত্তেতব্বং।</p>
<p class="bodytext">লহুকগরুকদুকে <span class="bld">পঞ্চাপত্তিক্খন্ধা</span>তি থুল্লচ্চযপাচিত্তিযপাটিদেসনীযদুক্কটদুব্ভাসিতৰসেন পঞ্চ আপত্তিরাসযো। <span class="bld">দ্বে আপত্তিক্খন্ধা</span>তি পারাজিকসঙ্ঘাদিসেসৰসেন দ্বে আপত্তিরাসযো।</p>
<p class="bodytext">সাৰসেসানাৰসেসদুকে ছ আপত্তিক্খন্ধাতি পারাজিকাপত্তিতো অৰসেসা ছ আপত্তিরাসযো।</p>
<p class="bodytext">দুট্ঠুল্লাদুট্ঠুল্লদুকে লহুকগরুকদুকসদিসমেৰ। অযং পন ৰিসেসো – গরুকাপত্তি <span class="bld">দুট্ঠুল্লা</span> নাম <a name="V2.0160"></a>, লহুকাপত্তি <span class="bld">অদুট্ঠুল্লা</span> নামাতি এৰং ৰিনযপরিযাযৰসেনেৰ চতুন্নং দুকানং ৰিসেসো দস্সিতো।</p>
<p class="bodytext"><span class="bld">এত্থা</span>তি ‘‘অধম্মং ধম্মোতি দীপেন্তী’’তিআদিৰচনে। <span class="bld">চতুন্নং সঙ্ঘকম্মান</span>ন্তি অপলোকনাদিৰসেন চতুন্নং সঙ্ঘকম্মানং। <span class="bld">করোন্তেহি</span> হেতুভূতেহি, হেত্বত্থে চেতং করণৰচনং।</p>
<p class="bodytext"><span class="bld">তত্থা</span>তি ‘‘তে ইমেহী’’তিআদিৰচনে। <span class="bld">অপকস্সন্তী</span>তি এত্থ কসধাতুস্স গত্যত্থং দস্সেন্তো আহ ‘‘পরিসং আকড্ঢন্তী’’তি। <span class="bld">ৰিজটেন্তী</span>তি ৰিজটং করোন্তি, ৰিসুং করোন্তীতি অত্থো। <span class="bld">একমন্তং উস্সাদেন্তী</span>তি একস্মিং অন্তে উস্সদং করোন্তি। <span class="bld">অৰপকস্সন্তী</span>তি এত্থ দ্বিন্নং উপসগ্গানং ৰসেন অতিৰিযত্থো দট্ঠব্বোতি আহ ‘‘অতি ৰিয আকড্ঢন্তী’’তি। অতিৰিযত্থং আৰিকরোন্তো আহ ‘‘যথা ৰিসংসট্ঠাৰ <a name="M0.0524"></a> হোন্তি, এৰং করোন্তী’’তি। <span class="bld">যথা</span>তি যেনাকারেন করিযমানেতি সম্বন্ধো। ‘‘ৰিসু’’ন্তি ইমিনা <span class="bld">আৰেণি</span>সদ্দো ‘‘ৰিসু’’ন্তিঅত্থৰাচকো অনিপ্ফন্নপাটিপদিকোতি দস্সেতি। <span class="bld">ৰত্থূসূ</span>তি ভেদকরৰত্থূসু। <span class="bld">ইমং গণ্হথা</span>তি ইমং ৰাদং গণ্হথ। <span class="bld">ৰিসু</span>ন্তি আৰেণিং। ইমস্মিং খন্ধকে ৰুত্তৰচনং পরিৰারপাল়িযা সংসন্দেন্তো আহ ‘‘পরিৰারে পনা’’তিআদি। তত্থ <span class="bld">পঞ্চহি আকারেহী</span>তি ‘‘কম্মেন উদ্দেসেন ৰোহরন্তো অনুস্সাৰনেন সলাকগ্গাহেনা’’তি (পরি॰ ৪৫৮) এৰং পঞ্চহি কারণেহি। <span class="bld">তস্সা</span>তি পরিৰারে ৰুত্তৰচনস্স। <span class="bld">ইধা</span>তি ইমস্মিং সঙ্ঘভেদকক্খন্ধকে, ৰুত্তেন ইমিনা সঙ্ঘভেদলক্খণেনাতি যোজনা। ‘‘অত্থতো নানাকরণং নত্থী’’তি ইমিনা সদ্দতো নানাকরণং অত্থীতি দীপেতি। <span class="bld">অস্সা</span>তি সঙ্ঘভেদলক্খণস্স। তং পন নানাকরণাভাৰন্তি যোজনা। <span class="bld">তত্থেৰা</span>তি পরিৰারে এৰ। <span class="bld">সব্বত্থা</span>তি সব্বস্মিং সঙ্ঘভেদকক্খন্ধকে।</p>
<p class="centered">ইতি সঙ্ঘভেদকক্খন্ধকৰণ্ণনায যোজনা সমত্তা।</p>
<p class="title">৮. ৰত্তক্খন্ধকং</p>
<p class="subhead">১. আগন্তুকৰত্তকথা</p>
<p class="bodytext"><a name="para357"></a><span class="paranum">৩৫৭</span>. ৰত্তক্খন্ধকে <a name="V2.0161"></a> <span class="bld">আরাম</span>ন্তি উপচারসীমং সন্ধায ৰুত্তন্তি আহ ‘‘উপচারসীমসমীপ’’ন্তি। ‘‘গহেত্বা’’তি পদস্স ‘‘উপাহনা’’তি কম্মং পাকটং, করণং পন অপাকটং। তস্মা করণং দস্সেন্তো আহ ‘‘উপাহনদণ্ডকেন গহেত্বা’’তি। ইমিনা ‘‘হত্থেনা’’তি করণং নিৰত্তেতি। <span class="bld">পটিক্কমন্তী</span>তি এত্থ পৰিসন্তীতি চ অপক্কমন্তীতি চ অত্থং পটিক্খিপন্তো আহ ‘‘সন্নিপতন্তী’’তি। <span class="bld">উপাহনা…পে॰… পুচ্ছিতব্বা</span>তি এত্থ ‘‘পুচ্ছিতব্বা’’তি পদস্স সহ কম্মেন পুচ্ছিতব্বাকারং দস্সেন্তো আহ ‘‘কতরস্মিং ঠানে’’তিআদি। তত্থ ‘‘কতরস্মিং…পে॰… চোল়ক’’ন্তি ইমিনা পুচ্ছিতব্বাকারং দস্সেতি। ‘‘আৰাসিকা ভিক্খূ’’তি ইমিনা কম্মং দস্সেতি। ‘‘পত্থরিতব্ব’’ন্তি ইমিনা <span class="bld">ৰিস্সজ্জেতব্ব</span>ন্তি এত্থ সজধাতুযা চজনত্থং <a name="M0.0525"></a> পটিক্খিপতি। <span class="bld">গোচরো পুচ্ছিতব্বো</span>তি এত্থ গোচরসদ্দো ভিক্খাচারসদ্দেন অত্থতো একন্তি দস্সেন্তো আহ ‘‘ভিক্খাচারো পুচ্ছিতব্বো’’তি। ভিক্খায চরন্তি এত্থাতি <span class="bld">ভিক্খাচারো,</span> গোচরগামো। <span class="bld">যত্থা</span>তি যস্মিং গামে। ‘‘কি’’ন্তিআদিনা <span class="bld">পানীযং পুচ্ছিতব্ব</span>ন্তিআদীসু পুচ্ছিতব্বাকারং দস্সেতি। <span class="bld">কং কাল</span>ন্তি কস্মিং কালে।</p>
<p class="bodytext"><span class="bld">বহি নিক্খমন্তস্সা</span>তি ৰিহারতো বহি নিক্খমন্তস্স। <span class="bld">নিল্লোকেতব্বো</span>তি ওলোকেতব্বো। ‘‘যদি সক্কোতী’’তি ইমিনা <span class="bld">সচে উস্সহতী</span>তি এত্থ সচেসদ্দো যদিপরিযাযো, উস্সহতিসদ্দো সক্কোতি পরিযাযোতি দস্সেতি। সক্কোন্তস্স ৰিহারসোধনৰত্তেতি সম্বন্ধো।</p>
<p class="subhead">২. আৰাসিকৰত্তকথা</p>
<p class="bodytext"><a name="para359"></a><span class="paranum">৩৫৯</span>. আৰাসিকৰত্তে এৰং ৰিনিচ্ছযো ৰেদিতব্বোতি যোজনা। সব্বং কাতব্বন্তি সম্বন্ধো। <span class="bld">তস্সা</span>তি ৰুড্ঢতরস্স আগন্তুকস্স। ‘‘পণ্ডিতো’’তিআদিনা সচে বালো ‘‘সম্মজ্জাহি তাৰ চেতিযঙ্গণ’’ন্তি ন ৰদতি, সম্মজ্জনিং নিক্খিপিত্বা তস্স ৰত্তমেৰ কাতব্বন্তি দস্সেতি। <span class="bld">ভেসজ্জমেৰ কাতব্ব</span>ন্তি সহাৰধারণেন ৰুত্তত্তা বালো ‘‘করোহি তাৰ ভেসজ্জ’’ন্তি অৰদন্তোপি ভেসজ্জমেৰ কাতব্বং। ‘‘পণ্ডিতো হী’’তিআদিনা পন আগন্তুকস্স ৰত্তব্বভাৰমত্তমেৰ <a name="V2.0162"></a> দস্সেতি। পাল়িমুত্তকৰত্তং দস্সেন্তো আহ <span class="bld">‘‘অপিচা’’</span>তিআদি। <span class="bld">বীজনেনা</span>তি বীজনিযা। ‘‘বীজন’’ন্তি হি নপুংসকলিঙ্গো, ‘‘বীজনী’’তি ইত্থিলিঙ্গো। ‘‘বীজিতব্বো’’তি চ ‘‘বীজিতব্ব’’ন্তি চ ইমিনা অট্ঠকথাৰচনেন বীজিযতি অনেনাতি <span class="bld">বীজনং,</span> বীজিযতি এতাযাতি <span class="bld">বীজনী</span>তি ৰচনত্থো কাতব্বো। <span class="bld">অস্সা</span>তি ৰুড্ঢতরআগন্তুকস্স। <span class="bld">মক্খেতব্বা</span>তি অঞ্জেতব্বা। <span class="bld">হী</span>তি সচ্চং। <span class="bld">এত্থা</span>তি উপাহনপুঞ্ছনে। <span class="bld">কত্থা</span>তি কস্মিং ৰিহারে। পুচ্ছিতেন আৰাসিকেনাতি সম্বন্ধো।</p>
<p class="bodytext">‘‘অত্তনো সন্তিকং…পে॰… ন লভতী’’তি ইমিনা অত্তানং সন্ধায অনাগচ্ছন্তোপি অত্তনো সন্তিকং সম্পত্তস্স আগন্তুকস্স ৰত্তং অকাতুং ন লভতীতি দস্সেতি।</p>
<p class="subhead">৩. গমিকৰত্তকথা</p>
<p class="bodytext"><a name="para360"></a><span class="paranum">৩৬০</span>. গমিকৰত্তে <a name="M0.0526"></a> এৰং ৰিনিচ্ছযো ৰেদিতব্বোতি যোজনা। <span class="bld">তত্থা</span>তি সেনাসনক্খন্ধকে। তং সব্বং পটিসামেত্বাতি সম্বন্ধো। যত্থ যেসু পাসাণপিট্ঠিপাসাণত্থম্ভেসু উপচিকা নারোহন্তি, তস্সং পাসাণপিট্ঠিযং ৰা তেসু পাসাণত্থম্ভেসু ৰা যং কতসেনাসনং অত্থি, তং অনাপুচ্ছন্তস্সাপি অনাপত্তীতি যোজনা। চতূসু পাসাণেসূতিআদি ৰুত্তন্তি সম্বন্ধো, উপচিকানং উপ্পত্তিট্ঠানে কতেতি সম্বন্ধো। <span class="bld">অয</span>ন্তি আনিসংসো। ওৰস্সকগেহে পন ঠপিতানং মঞ্চপীঠানন্তি সম্বন্ধো।</p>
<p class="subhead">৪. অনুমোদনৰত্তকথা</p>
<p class="bodytext"><a name="para362"></a><span class="paranum">৩৬২</span>. <span class="bld">ইদ্ধং অহোসী</span>তি এত্থ ইধধাতুযা ৰড্ঢনত্থং পটিক্খিপন্তো আহ ‘‘সম্পন্নং অহোসী’’তি। সঙ্ঘত্থেরে নিসিন্নেতি সম্বন্ধো। অনুথেরে অনুমোদনত্থায নিসিন্নেতি যোজনা। সঙ্ঘত্থেরেন অজ্ঝিট্ঠেপীতি সম্বন্ধো। অনুমোদকো ৰদতীতি সম্বন্ধো। অনু পুনপ্পুনং, পচ্ছা ৰা দাযকে ধম্মকথায মোদেতীতি <span class="bld">অনুমোদকো</span>। ‘‘গচ্ছথা’’তি সচে ৰদতি অনুমোদকোতি যোজনা। <span class="bld">তস্সা</span>তি অনুমোদকস্স। মনুস্সা কারেন্তীতি সম্বন্ধো। ‘‘একেনা’’তি পদং ‘‘কারেন্তী’’তি পদে কারিতকম্মং। <span class="bld">তস্সা</span>তি কারিতভিক্খুস্স। <span class="bld">অনুমোদনতো</span>তি অনুমোদনকারণা। <span class="bld">উপনিসিন্নকথা</span>তি উপসমীপে নিসিন্নানং কথিযতি এতাযাতি উপনিসিন্নকথা। <span class="bld">অনুমোদনাযা</span>তি অনুমোদনত্থায। <span class="bld">অজ্ঝিট্ঠোৰা</span>তি সযং অজ্ঝিট্ঠো এৰ। <span class="bld">এত্থা</span>তি অনুমোদনৰত্থুস্মিং। ‘‘সঞ্জাতৰচ্চো’’তি ইমিনা ৰচ্চো সঞ্জাতো ইমস্সাতি <span class="bld">ৰচ্চিতো</span>তি কত্বা সঞ্জাতত্থে ইত পচ্চযোতি দস্সেতি।</p>
<p class="subhead">৫. ভত্তগ্গৰত্তকথা</p>
<p class="bodytext"><a name="para364"></a><span class="paranum">৩৬৪</span>. <span class="bld">ভত্তগ্গৰত্তে</span>তি <a name="V2.0163"></a> ভত্তং গণ্হন্তি এত্থাতি ভত্তগ্গং, পরিৰিসনট্ঠানং। তস্মিং কত্তব্বং ৰত্তং ভত্তগ্গৰত্তং, তস্মিং ভত্তগ্গৰত্তে এৰং ৰিনিচ্ছযো ৰেদিতব্বোতি <a name="M0.0527"></a> যোজনা। মনুস্সানং পরিৰিসনট্ঠানং নাম যত্থ মনুস্সা সপুত্তদারা আৰসিত্বা ভিক্খূভোজেন্তি। ‘‘অতিঅল্লীযিত্বা’’তি ইমিনা <span class="bld">অনুপখজ্জা</span>তি এত্থ খদধাতুস্স হিংসনং নাম অতিঅল্লীযনন্তি দস্সেতি। <span class="bld">আসনেসু সতী</span>তি আসনেসু সন্তেসু। নিসীদন্তস্স নৰকস্সাতি সম্বন্ধো। <span class="bld">আপজ্জতী</span>তি আপত্তিং আপজ্জতি। আপুচ্ছিতে অননুজানন্তো থেরো আপজ্জতীতি যোজনা। <span class="bld">সঙ্ঘাটি</span>ন্তি পারুতসঙ্ঘাটিং।</p>
<p class="bodytext"><span class="bld">পত্তধোৰনউদক</span>ন্তি ভুঞ্জনত্থায পত্তানং ধোৰনউদকং। <span class="bld">গহেতব্ব</span>ন্তি হত্থেন গহেতব্বং।</p>
<p class="bodytext">যথা গণ্হিযমানেতি যোজনা। <span class="bld">মত্তাযা</span>তি পমাণায। <span class="bld">সব্বিআদীসু এৰা</span>তি এৰসদ্দো অজ্ঝাহরিতব্বো। <span class="bld">সব্বিআদীসূ</span>তি সব্বিতেলউত্তরিভঙ্গেসু, নিদ্ধারণে ভুম্মং। <span class="bld">য</span>ন্তি সব্বিআদিকং। <span class="bld">অপ্পহোতী</span>তি সব্বেসং ভিক্খূনং নপ্পহোতি। <span class="bld">ত</span>ন্তি সব্বিআদিকং, সম্পাদেহীতি সম্বন্ধো। তাদিসং সব্বিআদিকন্তি সম্বন্ধো।</p>
<p class="bodytext">যং ভত্তগ্গন্তি যোজনা। <span class="bld">হত্থধোৰনউদক</span>ন্তি ভুত্তাৰীনং হত্থস্স ধোৰনউদকং। <span class="bld">অন্তরা</span>তি ভোজনস্স মজ্ঝে। <span class="bld">পিপাসিতেনা</span>তি পিৰিতুং ইচ্ছন্তেন। <span class="bld">গলে</span>তি কণ্ঠে।</p>
<p class="bodytext"><span class="bld">নিৰত্তন্তেনা</span>তি এত্থ কস্মা ঠানা নিৰত্তন্তেনাতি আহ ‘‘ভত্তগ্গতো’’তি। কথং কেনাকারেন নিৰত্তিতব্বন্তি যোজনা। কস্মা নৰকেহি ভিক্খূহি পঠমতরং নিৰত্তিতব্বন্তি আহ ‘‘সম্বাধেসু হী’’তিআদি। <span class="bld">নিক্খমনোকাসো</span>তি পঠমতরং নিক্খন্তোকাসো। <span class="bld">পটিপাটিযা</span>তি ৰুড্ঢপটিপাটিযা। <span class="bld">ধুরে</span>তি গেহদ্বারস্স সমীপে। ধুরসদ্দো হি ইধ সমীপৰাচকো। নৰকা অন্তোগেহে চে নিসিন্না হোন্তীতি যোজনা। <span class="bld">অন্তরেনা</span>তি ভিক্খূনং ৰিৰরেন, মজ্ঝেন ৰা। <span class="bld">ৰিরল়াযা</span>তি তনুকায।</p>
<p class="subhead">৬. পিণ্ডচারিকৰত্তকথা</p>
<p class="bodytext"><a name="para366"></a><span class="paranum">৩৬৬</span>. পিণ্ডচারিকৰত্তে <a name="M0.0528"></a> এৰং ৰিনিচ্ছযো ৰেদিতব্বোতি যোজনা। কপ্পাসং ৰা গহেত্বাতি <a name="V2.0164"></a> সম্বন্ধো। <span class="bld">যঞ্চা</span>তি যঞ্চ কিঞ্চি ৰত্থুং, গহেত্বাতি সম্বন্ধো। <span class="bld">করোন্তী ঠিতা ৰা</span>তি করোন্তী হুত্বা ঠিতা ৰা। <span class="bld">ত</span>ন্তি কম্মং। <span class="bld">ন চ ভিক্খাদাযিকাযা</span>তি ইত্থিলিঙ্গৰসেন ৰুত্তত্তা ইত্থিযা এৰ মুখং ন উল্লোকেতব্বন্তি অত্থং পটিক্খিপন্তো আহ ‘‘ইত্থী ৰা হোতূ’’তিআদি। ‘‘ভিক্খাদানসমযে’’তি ইমিনা অঞ্ঞস্মিং সমযে ওলোকেন্তোপি নত্থি দোসোতি দস্সেতি। একস্মিং কালে ভিক্খায দদমানায সব্বকালম্পি ন ওলোকেতব্বন্তি অনিচ্ছিতত্থং পটিক্খিপতি।</p>
<p class="subhead">৭. আরঞ্ঞিকৰত্তকথা</p>
<p class="bodytext"><a name="para368"></a><span class="paranum">৩৬৮</span>. আরঞ্ঞিকৰত্তে এৰং ৰিনিচ্ছযো ৰেদিতব্বোতি যোজনা। <span class="bld">সেনাসনা ওতরিতব্ব</span>ন্তি এত্থ অরঞ্ঞে রুক্খমূলাদীসু নিসিন্নস্স ৰিহারাভাৰতো সেনাসনং নাম ৰসনট্ঠানং সন্ধায ৰুত্তন্তি আহ ‘‘ৰসনট্ঠানতো নিক্খমিতব্ব’’ন্তি।</p>
<p class="bodytext"><span class="bld">পত্তং থৰিকায পক্খিপিত্বা</span>তি এত্থ কথং পত্তো থৰিকায পক্খিপিতব্বোতি আহ ‘‘সচে বহী’’তিআদি। তত্থ পত্তো পক্খিপিতব্বোতি সম্বন্ধো। <span class="bld">ধোৰিত্বা কত্বা</span>তি পদেসু ‘‘পত্তং ৰোদক’’ন্তি ৰিভত্তিপরিণামং কত্বা সম্বন্ধিতব্বং। <span class="bld">তম্পী</span>তি ৰেল়ুনাল়িকম্পি। <span class="bld">সমীপে</span>তি আরঞ্ঞকস্স সেনাসনস্স সমীপে। যথা চ আরঞ্ঞকস্স অরণিসহিতং ইচ্ছিতব্বং, এৰং কন্তারং পটিপন্নস্সাপি অরণিসহিতং ইচ্ছিতব্বন্তি যোজনা। <span class="bld">গণৰাসিনো</span>তি গণেন সহ ৰাসিনো, আরঞ্ঞকস্সাতি সম্বন্ধো। <span class="bld">তেনা</span>তি অরণিসহিতেন। ‘‘নক্খত্তানেৰ নক্খত্তপদানী’’তি ইমিনা অস্সযুজাদিনক্খত্তানেৰ (অভিধানপ্পদীপিকাযং ৫৮-৬০ গাথাসু) দিসাভাগজাননস্স, চ সমযজাননস্স চ কারণত্তা <span class="bld">নক্খত্তপদানি নামা</span>তি দস্সেতি।</p>
<p class="subhead">৮. সেনাসনৰত্তকথা</p>
<p class="bodytext"><a name="para369"></a><span class="paranum">৩৬৯</span>. সেনাসনৰত্তে <a name="M0.0529"></a> এৰং ৰিনিচ্ছযো ৰেদিতব্বোতি যোজনা। <span class="bld">দ্বারং নামা</span>তি মহাদ্বারং। <span class="bld">মহাৰল়ঞ্জ</span>ন্তি মহন্তেহি জনেহি পরিভুঞ্জিতব্বং। <span class="bld">তত্থা</span>তি দ্বারে। <span class="bld">আপুচ্ছিত্বাৰা</span>তি ৰুড্ঢং আপুচ্ছিত্বাৰ, সভাগস্স ৰুড্ঢতরস্সাতি সম্বন্ধো। <span class="bld">ৰট্টতিযেৰা</span>তি যথাসুখং ৰিহরিতুং ৰট্টতিযেৰ। <span class="bld">পরিৰত্তিতব্ব</span>ন্তি পরিমুখং ৰত্তিতব্বং।</p>
<p class="subhead">৯. জন্তাঘরৰত্তাদিকথা</p>
<p class="bodytext"><a name="para371"></a><span class="paranum">৩৭১</span>. জন্তাঘরৰত্তে <a name="V2.0165"></a> এৰং ৰিনিচ্ছযো ৰেদিতব্বোতি যোজনা। <span class="bld">বহিজগতী</span>তি বহিআলিন্দো।</p>
<p class="bodytext"><a name="para373"></a><span class="paranum">৩৭৩</span>. আচমনৰত্থুস্মিং এৰমত্থো ৰেদিতব্বোতি যোজনা। <span class="bld">নীহরিত্বা</span>তি উদকং নীহরিত্বা। <span class="bld">আচমিতব্ব</span>ন্তি ধোৰিতব্বং। ‘‘আপুব্বো চমু ধোৰনে’’তি হি ধাতুপাঠেসু ৰুত্তং। <span class="bld">ইদং অতিৰিৰট</span>ন্তি ইদং ঠানং অতিৰিৰটং, ন কেনচি পটিচ্ছন্নন্তি অত্থো। <span class="bld">উদকং অলভন্তস্সেৰা</span>তি উদকং অলভন্তেযেৰ।</p>
<p class="bodytext"><a name="para374"></a><span class="paranum">৩৭৪</span>. ৰচ্চকুটিৰত্তে এৰং ৰিনিচ্ছযো ৰেদিতব্বোতি যোজনা। <span class="bld">অয</span>ন্তি দন্তকট্ঠং খাদতো ৰচ্চকরণং। <span class="bld">সব্বত্থেৰা</span>তি সব্বস্মিং এৰ ঠানে। ‘‘ন ফরুসেন কট্ঠেনা’’তি এত্থ ন কেৰলং খরকট্ঠমেৰ, ফালিতকট্ঠাদযোপি ছৰিঅৰলেখনকট্ঠা ফরুসাযেৰ নামাতি দস্সেন্তো আহ ‘‘ফালিতকট্ঠেন ৰা’’তিআদি। <span class="bld">পৰিট্ঠস্সা</span>তি ৰচ্চকুটিং পৰিট্ঠস্স।</p>
<p class="bodytext"><span class="bld">সব্বসাধারণট্ঠান</span>ন্তি সব্বেসং ভিক্খূনং, সব্বেহি ৰা সাধারণং ৰচ্চকুটিসঙ্খাতং ঠানং। <span class="bld">তত্রা</span>তি তস্মিং সব্বসাধারণে ঠানে। <span class="bld">নিবদ্ধগমনত্থাযা</span>তি অত্তনো নিবদ্ধগমনত্থায কতং যং ঠানং ৰা যং পুগ্গলিকট্ঠানং ৰা হোতীতি যোজনা।</p>
<p class="bodytext"><span class="bld">উহতা</span>তি এত্থ উপুব্বো হদধাতূতি দস্সেন্তো আহ ‘‘উহদিতা’’তি। ‘‘হদ করীসোস্সগ্গে’’তি ধাতুপাঠেসু (পাণিনী ৯৭৭ ধাতুপাঠে; সদ্দনীতিধাতুমালাযং ১৫ দকারন্তধাতু) ৰুত্তত্তা ৰচ্চকূপতো বহি <a name="M0.0530"></a> করীসস্স ওস্সজ্জনন্তি আহ ‘‘বহি ৰচ্চমক্খিতা’’তি। <span class="bld">ধোৰিতব্বা</span>তি উদকেন ধোৰিতব্বা। <span class="bld">এতম্পী</span>তি উদকস্স অৰিজ্জমানম্পি। <span class="bld">সব্বত্থা</span>তি সব্বস্মিং ৰত্তক্খন্ধকে।</p>
<p class="centered">ইতি ৰত্তক্খন্ধকৰণ্ণনায যোজনা সমত্তা।</p>
<p class="title">৯. পাতিমোক্খট্ঠপনক্খন্ধকং</p>
<p class="subhead">১. পাতিমোক্খুদ্দেসযাচনকথা</p>
<p class="bodytext"><a name="para383"></a><span class="paranum">৩৮৩</span>. পাতিমোক্খট্ঠপনক্খন্ধকে <a name="V2.0166"></a> <span class="bld">নন্দিমুখিযা রত্তিযা</span>তি এত্থ নন্দিযতি তুসিযতীতি নন্দি, ইকারন্তোযং নপুংসকলিঙ্গো। ‘‘নন্দিসেনো (জা॰ অট্ঠ॰ ৩.৪.১) নন্দিৰিসালো’’তিআদীসু ইকারন্তোযং পুল্লিঙ্গো হোতি, ইধ পন মুখং অপেক্খিত্বা ইকারন্তো নপুংসকলিঙ্গো হোতি। অরুণুট্ঠিতকালে ওদাতদিসামুখতায নন্দি মুখং এতিস্সং রত্তিযন্তি নন্দিমুখী, রত্তি, তায নন্দিমুখিযা রত্তিযা, তেন ৰুত্তং ‘‘অরুণুট্ঠিতকালেপি হি নন্দীমুখা ৰিয রত্তি খাযতী’’তি। <span class="bld">অন্তোপূতি</span>ন্তি এত্থ কাযস্স অন্তো কুণপপূতিন্তি অত্থং পটিপক্খিপন্তো আহ ‘‘অত্তচিত্তসন্তানে’’তিআদি। ‘‘কিলেসৰস্সনৰসেনা’’তি ইমিনা উদকৰস্সনৰসেনাতি অত্থং পটিক্খিপতি। <span class="bld">অৰস্সুত</span>ন্তি তিন্তং, কিলিন্নন্তি অত্থো। <span class="bld">কসম্বুজাত</span>ন্তি এত্থ <span class="bld">কসম্বূ</span>তি সঙ্কারো। সো হি সম্মুঞ্চনিযা কসিযমানে ৰিলেখিযমানে সম্বতি সদ্দং করোতীতি <span class="bld">কসম্বু,</span> তং ৰিয জাতন্তি কসম্বুজাতন্তি অত্থো দট্ঠব্বো। অট্ঠকথাযং পন অধিপ্পাযৰসেন ‘‘আকিলিট্ঠজাত’’ন্তি ৰুত্তং, অতিৰিয কিলিট্ঠজাতন্তি অত্থো। ‘‘আকিণ্ণদোসতায কিলিট্ঠজাত’’ন্তিপি পাঠো। <span class="bld">‘‘যাৰ বাহাগহণাপি নামা’’তি</span> ইমিনা পাঠেন দস্সেতীতি সম্বন্ধো। <span class="bld">হী</span>তি পদপূরণমত্তং। <span class="bld">তেনা</span>তি মোঘপুরিসেন। ‘‘যাৰা’’তি নিপাতপযোগত্তা ‘‘বাহাগহণাপী’’তি এত্থ পঞ্চমীৰিভত্তি অৰধিঅত্থে হোতি। <span class="bld">নাম</span>-সদ্দো গরহত্থজোতকো, তস্স পযোগত্তা ‘‘আগমেস্সতী’’তি এত্থ অতীতত্থে অনাগতৰচনং (সদ্দনীতিসুত্তমালায ৮৯৩ সুত্তে)। আগমেস্সতি <a name="M0.0531"></a> নামাতি যোজনা। <span class="bld">আগমেস্সতী</span>তি ঈসং অধিৰাসেস্সতি। ‘‘আতো গমুঈসমধিৰাসনে’’তি হি ধাতুপাঠেসু (সদ্দনীতিধাতুমালাযং ১৮ মকারন্তধাতু) ৰুত্তং।</p>
<p class="bodytext"><a name="para384"></a><span class="paranum">৩৮৪</span>. <span class="bld">ন আযতকেনেৰ পপাতো</span>তি এত্থ দীঘেনেৰ পপাতোতি দস্সেন্তো আহ ‘‘ন পঠমমেৰ গম্ভীরো’’তি। আযতসদ্দো হি দীঘপরিযাযো। ‘‘ন আযতকেন গীতস্সরেন ধম্মো গাযিতব্বো’’তিআদীসু (চূল়ৰ॰ ২৪৯) ৰিয পপাতো দীঘেন তীরস্স আদিম্হি ন হোতীতি ৰুত্তং হোতি। <span class="bld">পঠমমেৰা</span>তি তীরস্স আদিম্হিযেৰ। ‘‘অনুপুব্বেন গম্ভীরো’’তি ইমিনা ‘‘ন পঠমমেৰ গম্ভীরো’’তি ৰচনস্স অধিপ্পাযত্থং দস্সেতি। <span class="bld">ঠিতধম্মো</span>তি তীরস্স অন্তোযেৰ ঠিতসভাৰো <a name="V2.0167"></a>। <span class="bld">ৰেলং নাতিৰত্ততী</span>তি এত্থ ৰেলাসদ্দস্স তীরমরিযাদত্থেসু পৰত্তভাৰং দস্সেন্তো আহ ‘‘ওসক্কনকন্দরং মরিযাদৰেল’’ন্তি। তত্থ ‘‘ওসক্কনকন্দর’’ইতি পদেন তীরত্থং দস্সেতি, ‘‘মরিযাদ’’ ইতি পদেন মরিযাদত্থং। কেন উদকেন দরিতব্বোতি <span class="bld">কন্দরো,</span> উদকেন ওসক্কনো কন্দরো এত্থাতি <span class="bld">ওসক্কনকন্দরং,</span> তীরং। ওসক্কনকন্দরভূতঞ্চ মরিযাদভূতঞ্চ ৰেলং তীরং নাতিক্কমতীতি অত্থো। <span class="bld">তীরং ৰাহেতী</span>তি এত্থ ৰহধাতুযা পাপুণনত্থং দস্সেন্তো আহ ‘‘তীরং অপ্পেতী’’তি। তত্থ <span class="bld">অপ্পেতী</span>তি পাপুণাপেতি। ‘‘উস্সারেতী’’তি ইমিনা পাল়িযং ‘‘থলং উস্সারেতী’’তি পদেন ‘‘তীরং ৰাহেতী’’তি পদস্স অত্থং দস্সেতীতি অত্থো দস্সিতো। <span class="bld">উস্সারেতী</span>তি উদ্ধরিত্বা গমাপেতি। <span class="bld">অঞ্ঞাপটিৰেধো</span>তি এত্থ আজানাতি, আজানিত্থাতি ৰা <span class="bld">অঞ্ঞং</span> অরহত্তমগ্গো ৰা অরহত্তফলং ৰা, তস্স পটিৰিজ্ঝনং অঞ্ঞাপটিৰেধো, সুখুচ্চারণত্থং মজ্ঝে দীঘো, অঞ্ঞাপটিৰেধো নাম অরহত্তুপ্পত্তিযেৰ হোতি। তেন ৰুত্তং ‘‘অরহত্তুপ্পত্তী’’তি।</p>
<p class="bodytext"><a name="para385"></a><span class="paranum">৩৮৫</span>. <span class="bld">ছন্নমতিৰস্সতী</span>তি উদানপাল়িযা সন্ধাযভাসিতপাল়িভাৰং দস্সেন্তো আহ ‘‘আপত্তি’’ন্তিআদি। তত্থ <span class="bld">ইদ</span>ন্তি ‘‘ছন্নমতিৰস্সতী’’তি ৰচনং ৰুত্তন্তি সম্বন্ধো। <span class="bld">এত</span>ন্তি নৰাপত্তিআপজ্জনং সন্ধাযাতি সম্বন্ধো।</p>
<p class="subhead">৪. পাতিমোক্খসৰনারহকথা</p>
<p class="bodytext"><a name="para386"></a><span class="paranum">৩৮৬</span>. <span class="bld">পুরে</span> <a name="M0.0532"></a> <span class="bld">ৰা পচ্ছা ৰা</span>তি ঞত্তিতো পুরে ৰা পচ্ছা ৰা। <span class="bld">খেত্তে</span>তি পাতিমোক্খট্ঠপনস্স খেত্তে। খেত্তং দস্সেন্তো আহ ‘‘তস্মা’’তিআদি। <span class="bld">রেকারং ভণতী</span>তি ছত্তিংসত্যক্খরেসু রে-কারং ঞত্তিট্ঠপনকো ভণতি। <span class="bld">ইদ</span>ন্তি পঞ্চতিংসত্যক্খরানং উচ্চারণট্ঠানং। <span class="bld">ৰুত্তে</span>তি ঞত্তিট্ঠপনকেন ৰুত্তে। ‘‘সুণাতু মে’’তি ৰচনে অনারদ্ধেযেৰাতি যোজনা।</p>
<p class="subhead">৫. ধম্মিকাধম্মিকপাতিমোক্খট্ঠপনকথা</p>
<p class="bodytext"><a name="para387"></a><span class="paranum">৩৮৭</span>. <span class="bld">তেন পুগ্গলেনা</span>তি তেন চুদিতকেন পুগ্গলেন। <span class="bld">সা ৰিপত্তী</span>তি সীলৰিপত্তিআদিসঙ্খাতা সা ৰিপত্তি। <span class="bld">সঞ্ঞাঅমূলিকৰসেনা</span>তি ‘‘কতা’’ ইতি সঞ্ঞায অমূলিকৰসেন। <span class="bld">কতঞ্চা</span>তি একন্তেন কতঞ্চ। <span class="bld">অকতঞ্চা</span>তি একন্তেন অকতঞ্চ।</p>
<p class="bodytext">কোপেতুকামতায নেৰ আগচ্ছতীতি সম্বন্ধো। <span class="bld">তেনা</span>তি অনাগমনাদিকারণেন। <span class="bld">আপজ্জতী</span>তি পাতিমোক্খট্ঠপনকো আপজ্জতি। <span class="bld">ইচ্চস্সাপী</span>তি ইতি এৰং অস্স পাতিমোক্খট্ঠপনকস্সাপি <a name="V2.0168"></a>। <span class="bld">পচ্চাদিযতী</span>তি পতি আদিযতি, ‘‘অকতং কম্মং, পুন কাতব্বং কম্ম’’ন্তিআদিনা পুন আদীযতি, পুন আরভতীতি অত্থো।</p>
<p class="subhead">৬. ধম্মিকপাতিমোক্খট্ঠপনকথা</p>
<p class="bodytext"><a name="para388"></a><span class="paranum">৩৮৮</span>. <span class="bld">মগ্গপটিপাদনাদীসূ</span>তি মগ্গস্মিং পটিপাদনাদীসু। আদিসদ্দেন থেয্যচিত্তেন অৰহারাদযো সঙ্গণ্হাতি। <span class="bld">আকারাদিসঞ্ঞা</span>তি আকারসঞ্ঞা লিঙ্গসঞ্ঞা নিমিত্তসঞ্ঞা। <span class="bld">ত</span>ন্তি পরিসঙ্কং সন্ধাযাতি সম্বন্ধো।</p>
<p class="subhead">৭. অত্তাদানঅঙ্গকথা</p>
<p class="bodytext"><a name="para398"></a><span class="paranum">৩৯৮</span>. <span class="bld">অত্তাদানং আদাতুকামেনা</span>তি এত্থ কিং অত্তাদানন্তি আহ ‘‘সাসনং সোধেতুকামো’’তিআদি। ইমিনা পরং চোদেতুং অত্তনা আদাতব্বং অধিকরণং <span class="bld">অত্তাদান</span>ন্তি ৰুচ্চতীতি দস্সেতি। <span class="bld">অকালো</span> <a name="M0.0533"></a> <span class="bld">ইমং অত্তাদানং আদাতু</span>ন্তি এত্থ অকালং দস্সেন্তো আহ ‘‘রাজভয’’ন্তিআদি। তত্থ <span class="bld">ৰস্সারত্তো</span>তি ৰস্সকালো। সো হি ৰস্সো অতিৰিয রঞ্জতি এত্থ কালেতি ৰস্সারত্তোতি ৰুচ্চতি। ৰস্সারত্তোপি অধিকরণৰূপসমত্থং লজ্জিপরিসায দূরতো আনযনস্স দুক্করত্তা অকালো নাম। <span class="bld">ইতী</span>তি অযং রাজভযাদিকালোতি অত্থো। <span class="bld">ৰিপরীতো</span>তি রাজভযাদীনং অভাৰকালো।</p>
<p class="bodytext"><span class="bld">অভূতং ইদং অত্তাদান</span>ন্তি এত্থ অভূতসদ্দো অৰিজ্জমানপরিযাযোতি আহ ‘‘অসন্তমিদ’’ন্তি, ইদং অত্তাদানং অৰিজ্জমানন্তি অত্থো। মযা গহিতোতি সম্বন্ধো। সীলৰা পুগ্গলোতি যোজনা। <span class="bld">য</span>ন্তি অত্তাদানং সংৰত্ততীতি সম্বন্ধো। <span class="bld">ইদ</span>ন্তি অত্তাদানং।</p>
<p class="bodytext"><span class="bld">ন লভিস্সামি সন্দিট্ঠে, লভিস্সামি সন্দিট্ঠে</span>তি এত্থ ‘‘ন লভিস্সামি, লভিস্সামী’’তি ইদং কিং সন্ধায ৰুত্তন্তি আহ ‘‘অপ্পেকদা হী’’তিআদি। তত্থ <span class="bld">অপ্পেকদা</span>তি অপি একদা। <span class="bld">হি</span>সদ্দো ৰিত্থারজোতকো। <span class="bld">এৰরূপা</span>তি সন্দিট্ঠসম্ভত্তসভাৰা। <span class="bld">ত</span>ন্তি উপত্থম্ভকভিক্খুলভনং সন্ধাযাতি সম্বন্ধো। ‘‘ন লভিস্সামী’’তি ইদং ৰচনং ৰুত্তন্তি সম্বন্ধো।</p>
<p class="bodytext">কোসম্বকানং ভণ্ডনাদি ভৰতি ৰিয ভণ্ডনাদি ভৰিস্সতীতি যোজনা। <span class="bld">পচ্ছাপি অৰিপ্পটিসারকরং ভৰিস্সতী</span>তি এত্থ কেসং অৰিপ্পটিসারকরং ভৰতি ৰিয পঞ্চঙ্গসম্পন্নাগতং অত্তাদানং <a name="V2.0169"></a> আদিযতো পচ্ছাপি অৰিপ্পটিসারকরং ভৰতীতি আহ ‘‘সুভদ্দং ৰুড্ঢপব্বজিত’’ন্তিআদি। তত্থ <span class="bld">পঞ্চসতিকসঙ্গীতি</span>ন্তি পঞ্চসতেহি মহাকস্সপাদীহি কত্তব্বং সঙ্গীতিং। মহাকস্সপত্থেরস্স পচ্ছা সমনুস্সরণকরং হোতি ইৰ হোতীতি যোজনা। এসেৰ নযো সেসেসুপি। <span class="bld">সমনুস্সরণকর</span>ন্তি সম্মোদৰসেন পুনপ্পুনং অনুস্সরণস্স করং। ইমিনা ‘‘অৰিপ্পটিসারকর’’ন্তি পদস্স অত্থং দস্সেতি। <span class="bld">পচ্ছাপী</span>তি এত্থ পিসদ্দস্স অৰুত্তসম্পিণ্ডনত্থং দস্সেন্তো আহ ‘‘সাসনস্স চা’’তিআদি। তত্থ সাসনস্স চ সস্সিরিকতাযাতি সম্বন্ধো। ৰিগতউপক্কিলেসচন্দিমসূরিযানং ৰিয সাসনস্স চ সস্সিরিকতায সংৰত্ততীতি অধিপ্পাযো।</p>
<p class="subhead">৮. চোদকেন পচ্চৰেক্খিতব্বধম্মকথা</p>
<p class="bodytext"><a name="para399"></a><span class="paranum">৩৯৯</span>. ‘‘অচ্ছিদ্দেন <a name="M0.0534"></a> অপ্পটিমংসেনা’’তিআদীসু এৰমত্থো ৰেদিতব্বোতি যোজনা। ছিদ্দসপ্পটিমংসং পঠমং দস্সেত্বা ৰিপরীতৰসেন অচ্ছিদ্দঅপ্পটিমংসং দস্সেন্তো আহ ‘‘যেনা’’তিআদি। তত্থ যেন কতানীতি সম্বন্ধো। ছিজ্জতীতি <span class="bld">ছিদ্দো,</span> পটি পুনপ্পুনং মসিযতি আমসিযতীতি <span class="bld">পটিমংসো,</span> নিগ্গহিতাগমো, ভাৰপ্পধানোযং কম্মনিদ্দেসো। সহ পটিমংসেনাতি <span class="bld">সপ্পটিমংসো,</span> কাযসমাচারো। <span class="bld">ৰিপরীতো</span>তি ৰিপরিৰত্তৰসেন ইতো পৰত্তো, কাযসমাচারোতি অত্থো। <span class="bld">অমূলকানুদ্ধংসনাদীহী</span>তি আদিসদ্দেন দুট্ঠুল্লৰাচাদযো সঙ্গণ্হাতি।</p>
<p class="bodytext"><span class="bld">মেত্তং নু খো মে চিত্ত</span>ন্তি এত্থ অপ্পনাভাৰপ্পত্তং মেত্তচিত্তমেৰাধিপ্পেতন্তি দস্সেন্তো আহ ‘‘পলিবোধে ছিন্দিত্বা’’তিআদি। তত্থ <span class="bld">পলিবোধে</span>তি আৰাসপলিবোধাদিকে পলিবোধে। ‘‘ৰিক্খম্ভনৰসেন ৰিহতাঘাত’’ন্তি ইমিনা অপ্পনাভাৰপ্পত্তং মেত্তচিত্তমেৰ দস্সেতি। <span class="bld">ইদং পনাৰুসো কত্থ ৰুত্তং ভগৰতা</span>তি এত্থ ইদংসদ্দকিংসদ্দানং ৰিসযং দস্সেন্তো আহ ‘‘ইদং সিক্খাপদং কতরস্মিং নগরে’’তি।</p>
<p class="subhead">৯. চোদকেন উপট্ঠাপেতব্বকথা</p>
<p class="bodytext"><a name="para400"></a><span class="paranum">৪০০</span>. <span class="bld">‘‘কালেন ৰক্খামী’’</span>তিআদীসু চোদনায কালঅকালাদিং দস্সেন্তো আহ ‘‘একো এক’’ন্তিআদি। তত্থ <span class="bld">একো</span>তি এককো চোদকো। <span class="bld">এক</span>ন্তি এককং চুদিতকং। সঙ্ঘমজ্ঝ…পে॰… অসনসালাদীসু ৰা পরিৰারিতক্খণে ৰাতি যোজনা। তত্থ ‘‘সঙ্ঘমজ্ঝ…পে॰… অসনসালাদীসূ’’তি ইমিনা ঠানাভাৰং দস্সেতি, ‘‘উপট্ঠাকেহি পরিৰারিতক্খণে’’তি ইমিনা কালাভাৰং দস্সেতি। ইমেহি পদেহি ঠানম্পি কালেন সঙ্গহেত্বা ‘‘কালেন <a name="V2.0170"></a> ৰক্খামী’’তি ৰুত্তন্তি দস্সেতি। <span class="bld">তচ্ছেনা</span>তি সচ্চেন। <span class="bld">হম্ভো</span>তি নিপাতো পচ্ছিমপদেসু পচ্চেকং যোজেতব্বো। হম্ভো মহল্লক, হম্ভো পরিসাৰচর, হম্ভো পংসুকূলিক, হম্ভো ধম্মকথিকাতি হি অত্থো। <span class="bld">ইদ</span>ন্তি কম্মং। <span class="bld">কারণনিস্সিত</span>ন্তি মহল্লকভাৰকারণাদীসু <a name="M0.0535"></a> নিস্সিতং। ‘‘ভন্তে’’তি নিপাতোপি পচ্চেকং যোজেতব্বো। এত্থ চ ‘‘হম্ভো’’তি নিপাতেন লোকৰোহারৰসেন অনাদরস্স পকাসকত্তা ফরুসেন ৰদতি নাম, ‘‘ভন্তে’’তি নিপাতেন সাদরস্স পকাসকত্তা সণ্হেন ৰদতি নাম। <span class="bld">কারণনিস্সিতং কত্বা</span>তি ইমস্মিং ৰীতিক্কমে অযং নাম দোসোতি কারণনিস্সিতং কত্বা। ‘‘মেত্তচিত্তং উপট্ঠপেত্বা’’তি ইমিনা <span class="bld">মেত্তচিত্তো</span>তি পদস্স ‘‘ৰক্খামী’’তি পদে কিরিযাৰিসেসনভাৰং দস্সেতি। <span class="bld">নো দোসন্তরো</span>তি এত্থ অন্তরসদ্দস্স চিত্তৰাচকভাৰং দস্সেন্তো আহ ‘‘ন দুট্ঠচিত্তো’’তি। ‘‘হুত্বা’’তি ইমিনা কিরিযাৰিসেসনভাৰং দস্সেতি।</p>
<p class="subhead">১০. চোদকচুদিতকপটিসংযুত্তকথা</p>
<p class="bodytext"><a name="para401"></a><span class="paranum">৪০১</span>. <span class="bld">অজ্ঝত্ত</span>ন্তি এত্থ অত্তসদ্দস্স চিত্তৰাচকভাৰঞ্চ সত্তমীৰিভত্তিযাপি অমাদেসভাৰঞ্চ দস্সেন্তো আহ ‘‘অত্তনো চিত্তে’’তি। <span class="bld">উপ্পাদেত্বা</span>তি ইমিনা ‘‘মনসিকরিত্বা’’তি পদস্স অধিপ্পাযত্থং দস্সেতি। <span class="bld">কারুঞ্ঞতা</span>তি এত্থ দ্বীসু ণ্যপচ্চযতাপচ্চযেসু একস্সেৰ ভাৰৰাচকত্তা একো স্বত্থোতি দস্সেন্তো আহ ‘‘করুণভাৰো’’তি। তত্থ করুণস্স পুগ্গলস্স ভাৰো <span class="bld">কারুঞ্ঞং,</span> তদেৰ <span class="bld">কারুঞ্ঞতা</span>। অথ ৰা করুণো এৰ পুগ্গলো কারুঞ্ঞং, তস্স ভাৰো কারুঞ্ঞতাতি ৰচনত্থো কাতব্বো। <span class="bld">ইমিনা</span>তি ‘‘কারুঞ্ঞতা’’তি পদেন। <span class="bld">করুণঞ্চা</span>তি অপ্পনাপত্তং করুণঞ্চ। <span class="bld">করুণাপুব্বভাগঞ্চা</span>তি অপ্পনাপত্তায করুণায পুব্বভাগে পরিকম্মূপচারৰসেন পৰত্তং কামাৰচরকরুণঞ্চ। <span class="bld">দ্বীহিপী</span>তি ‘‘হিতেসিতা, অনুকম্পিতা’’তি দ্বীহিপি পদেহি। <span class="bld">মেত্তঞ্চা</span>তি অপ্পনাপত্তমেত্তঞ্চ। <span class="bld">মেত্তাপুব্বভাগঞ্চা</span>তি অপ্পনাপত্তায মেত্তায পুব্বভাগে পরিকম্মূপচারৰসেন পৰত্তং কামাৰচরমেত্তঞ্চ। <span class="bld">সুদ্ধন্তে</span>তি সুদ্ধে কোট্ঠাসে। <span class="bld">পটিঞ্ঞং আরোপেত্বা</span>তি চুদিতকং পটিঞ্ঞং আরোপেত্বা। <span class="bld">যে এতে</span>তি ‘‘কারুঞ্ঞতা’’তিআদিনা নযেন যে এতে পঞ্চ ধম্মা ৰুত্তাতি যোজনা। ইমিনা <span class="bld">ইমে পঞ্চ ধম্মে</span>তি এত্থ ইমসদ্দস্স অনিযমনিদ্দেসভাৰং দস্সেতি।</p>
<p class="bodytext"><span class="bld">সচ্চে</span> <a name="M0.0536"></a> <span class="bld">চ অকুপ্পে চা</span>তি এত্থ সচ্চসদ্দস্স ৰিরতিসচ্চপরমত্থসচ্চানি পটিক্খিপন্তো আহ ‘‘ৰচীসচ্চে চা’’তি। ‘‘অকুপ্পনতাযা’’তি ইমিনা নকুপস্স ভাৰো <span class="bld">অকুপ্প</span>ন্তি কত্বা ণ্যপচ্চযস্স <a name="V2.0171"></a> ভাৰত্থং দস্সেতি। <span class="bld">হী</span>তি সচ্চং, ৰিত্থারো ৰা। <span class="bld">ন পরো ঘট্টেতব্বো</span>তি ন পরো কুজ্ঝাপেতব্বো। <span class="bld">সব্বত্থা</span>তি সব্বস্মিং পাতিমোক্খট্ঠপনক্খন্ধকে।</p>
<p class="centered">ইতি পাতিমোক্খট্ঠপনক্খন্ধকৰণ্ণনায যোজনা সমত্তা।</p>
<p class="title">১০. ভিক্খুনিক্খন্ধকং</p>
<p class="subhead">মহাপজাপতিগোতমীৰত্থুকথা</p>
<p class="bodytext"><a name="para402"></a><span class="paranum">৪০২</span>. ভিক্খুনিক্খন্ধকে কস্মা পটিক্খিপতীতি চোদনং দস্সেত্বা তস্সা আভোগং দস্সেন্তো আহ ‘‘ননূ’’তিআদি। ‘‘কাম’’ন্তিআদিনা অভ্যূপগমপরিহারৰসেন ৰিস্সজ্জেতি। তত্থ <span class="bld">কামং</span>সদ্দো অনুগ্গহত্থো, <span class="bld">পন</span> সদ্দো গরহত্থো, পন তথাপি পটিক্খিপতীতি সম্বন্ধো। <span class="bld">ত</span>ন্তি মহাপজাপতিং গোতমিং। যাচিতেন হুত্বা অনুঞ্ঞাতন্তি যোজনা। <span class="bld">অয</span>ন্তি পব্বজ্জা। <span class="bld">ভদ্দকং কত্বা</span>তি লদ্ধকং কত্বা, মনাপং কত্বাতি অত্থো।</p>
<p class="bodytext"><a name="para403"></a><span class="paranum">৪০৩</span>. <span class="bld">কুম্ভথেনকেহী</span>তি এত্থ কুম্ভে দীপং জালেত্বা তেনালোকেন থেনেন্তীতি <span class="bld">কুম্ভথেনকা</span>তি দস্সেন্তো আহ ‘‘কুম্ভে দীপং জালেত্বা’’তিআদি।</p>
<p class="bodytext"><span class="bld">নাল়িমজ্ঝগত</span>ন্তি সস্সনাল়স্স মজ্ঝে গতং। <span class="bld">গণ্ঠি</span>ন্তি ফল়ুং। ‘‘কণ্ড’’ন্তিপি পাঠো, দণ্ডন্তি অত্থো। <span class="bld">যেনা</span>তি পাণকেন। অযঞ্হি যংসদ্দো তংসদ্দানপেক্খোতি দট্ঠব্বো।</p>
<p class="bodytext"><span class="bld">অন্তোরত্তভাৰো</span>তি অন্তোলোহিতভাৰো। <span class="bld">এতমত্থ</span>ন্তি এতং ৰক্খমানং অত্থং। <span class="bld">আল়িযা</span>তি আৰরণায। <span class="bld">অবদ্ধাযপী</span>তি পিসদ্দো অনুগ্গহত্থো, বদ্ধায পন পগেৰাতি অত্থো। <span class="bld">কিঞ্চী</span>তি অপ্পমত্তকং। <span class="bld">য</span>ন্তি উদকং। <span class="bld">তম্পী</span>তি উদকম্পি। পিসদ্দো অবদ্ধায ঠিতং কিঞ্চি উদকং অপেক্খতি। যে ইমে গরুধম্মা পঞ্ঞত্তাতি যোজনা। <span class="bld">পটিকচ্চেৰা</span>তি পগেৰ <a name="M0.0537"></a>, পঠমমেৰাতি অত্থো। <span class="bld">তেসূ</span>তি গরুধম্মেসু। অপঞ্ঞত্তেসু সন্তেসুপীতি যোজনা। <span class="bld">পঠমং ৰুত্ত</span>ন্তিআদি ৰুত্তং, ৰস্সসহস্সমেৰ ঠস্সতি ইতি ইমমত্থং দস্সেতীতি যোজনা। <span class="bld">‘‘ৰস্সসহস্স’’</span>ন্তি চ এতং ৰচনং ৰুত্তন্তি <a name="V2.0172"></a> সম্বন্ধো। <span class="bld">ততো</span>তি ৰস্সসহস্সতো। <span class="bld">পরিযত্তিধম্মোপী</span>তি পিসদ্দো পটিৰেধসদ্ধম্মং অপেক্খতি। দ্বীসু সদ্ধম্মেসু ঠিতেসু পটিপত্তিসদ্ধম্মো ঠিতোযেৰাতি কত্বা ন ৰুত্তং। <span class="bld">তানিযেৰা</span>তি পঞ্চৰস্সসহস্সানিযেৰ। পরিযত্তিযা সতি পটিৰেধো ন হোতীতি নাপি ৰত্তব্বোতি যোজনা। <span class="bld">লিঙ্গ</span>ন্তি সমণৰেসং, সমণাকারন্তি অত্থো।</p>
<p class="subhead">ভিক্খুনীউপসম্পদানুজাননকথা</p>
<p class="bodytext"><a name="para404"></a><span class="paranum">৪০৪</span>. <span class="bld">ইমায অনুপঞ্ঞত্তিযা</span>তি মহাপজাপতিযা অট্ঠগরুধম্মপটিগ্গহণূপসম্পদং উপনিধায অযং পঞ্ঞত্তি অনুপঞ্ঞত্তি নাম, তায অনুপঞ্ঞত্তিযা উপসম্পাদেতুন্তি অত্থো। <span class="bld">মহাপজাপতিযা সদ্ধিৰিহারিনিযো কত্বা</span>তি মহাপজাপতিং উপজ্ঝং কত্বা পঞ্চসতা সাকিযানিযো তস্সা সদ্ধিৰিহারিনিযো কত্বাতি অত্থো। <span class="bld">ইতী</span>তি তস্মা অহেসুন্তি সম্বন্ধো। <span class="bld">ইমিনা ওৰাদেনা</span>তি ভগৰতো ইমিনা ওৰাদেন।</p>
<p class="bodytext"><a name="para410"></a><span class="paranum">৪১০</span>. <span class="bld">এতিস্সা</span>তি এতিস্সা ভিক্খুনিযা। <span class="bld">ত</span>ন্তি কম্মং। <span class="bld">অঞ্ঞস্মি</span>ন্তি অঞ্ঞস্মিং কম্মে। <span class="bld">অঞ্ঞ</span>ন্তি রোপিতব্বকম্মতো অঞ্ঞং কম্মং।</p>
<p class="bodytext"><a name="para411"></a><span class="paranum">৪১১</span>. <span class="bld">কদ্দমোদকেনা</span>তি কদ্দমেন আলুল়িতেন উদকেনেৰ। <span class="bld">কদ্দমাদীসুপী</span>তি পীসদ্দো ‘‘যেন কেনচী’’তি এত্থ যোজেতব্বো। যেন কেনচিপীতি হি অত্থো। <span class="bld">সন্নিপতিত্বা</span>তি ভিক্খুনিসঙ্ঘেন সন্নিপতিত্বা। <span class="bld">অপসাদনীয</span>ন্তি অপসাদেতব্বং কম্মং। <span class="bld">এত্তাৰতা</span>তি এত্তকেন সাৰনমত্তেন। <span class="bld">অৰন্দিযো</span>তি ন ৰন্দেতব্বো, ৰন্দিতুং ন অরহোতি অত্থো। <span class="bld">ততো</span>তি তিক্খত্তুং সাৰেতব্বতো। ন <span class="bld">ৰন্দন্তী</span>তি ভিক্খুনিযো ন ৰন্দন্তি। <span class="bld">দিস্বাপী</span>তি তং ভিক্খুং দিস্বাপি। <span class="bld">তেন ভিক্খুনা</span>তি অপসাদনীযং দস্সেন্তেন ভিক্খুনা, খমাপেতব্বন্তি সম্বন্ধো। <span class="bld">ৰিহারেযেৰা</span>তি ভিক্খূনং ৰিহারেযেৰ। <span class="bld">তেন ভিক্খুনা</span>তি উপসঙ্কমিতব্বেন <a name="M0.0538"></a> ভিক্খুনা, ৰত্তব্বন্তি সম্বন্ধো। <span class="bld">ততো</span>তি ৰত্তব্বকালতো। <span class="bld">সো</span>তি অপসাদনীযং দস্সেন্তো ভিক্খু। <span class="bld">এত্থা</span>তি ভিক্খুনিক্খন্ধকে। <span class="bld">কম্মৰিভঙ্গে</span>তি পরিৰারাৰসানে কম্মানং ৰিভঙ্গট্ঠানে (পরি॰ অট্ঠ॰ ৪৯৫-৪৯৬)।</p>
<p class="bodytext"><span class="bld">ওভাসন্তী</span>তি অৰ হীনেন ভাসন্তীতি দস্সেন্তো আহ ‘‘অসদ্ধম্মেন ওভাসন্তী’’তি। ‘‘ভিক্খুনীহি সদ্ধিং সম্পযোজেন্তী’’তি এত্থ কম্মকরণে দস্সেন্তো আহ ‘‘পুরিসে অসদ্ধম্মেনা’’তি। এত্থ ‘‘পুরিসে’’তি ইমিনা কম্মং দস্সেতি, ‘‘অসদ্ধম্মেনা’’তি ইমিনা করণং। <span class="bld">ৰিহারপ্পৰেসনে</span>তি ভিক্খূনং ৰিহারপ্পৰেসনে। <span class="bld">ওৰাদং ঠপেতু</span>ন্তি এত্থ ওৰাদট্ঠপনাকারং দস্সেন্তো <a name="V2.0173"></a> আহ ‘‘ন ভিক্খুনুপস্সয’’ন্তিআদি। <span class="bld">ওৰাদত্থাযা</span>তি ওৰাদপটিগ্গহণত্থায। <span class="bld">মা করিত্থা</span>তি মা করেয্যাথ।</p>
<p class="bodytext"><a name="para416"></a><span class="paranum">৪১৬</span>. <span class="bld">গিহিদারিকাযো</span>তি গিহিভূতা দারিকাযো বন্ধন্তি ৰিযাতি যোজনা। <span class="bld">ঘনপট্টকেনা</span>তি ঘনভূতেন পট্টেন নিযুত্তেন। <span class="bld">একপরিযক</span>ন্তি এত্থ একৰারং কটিযং পরিক্খিপিত্বা কতং কাযবন্ধনং একপরিযকন্তি দস্সেন্তো আহ ‘‘একৰারং পরিক্খিপনক’’ন্তি। তত্থ <span class="bld">পরিক্খিপনক</span>ন্তি কটিযং পরিক্খিপনারহং।</p>
<p class="bodytext"><span class="bld">ৰিলীৰেনা</span>তি এত্থ বহুত্থে একৰচনন্তি আহ ‘‘সণ্হেহি ৰিলীৰেহী’’তি। ‘‘কতপট্টেনা’’তি ইমিনা পাল়িযং ‘‘কতেনা’’তি পাঠসেসং দস্সেতি। <span class="bld">সেতৰত্থপট্টেনা</span>তি সেতৰত্থেন কতেন পট্টেন। <span class="bld">কতৰেণিযা</span>তি কতায ৰেণিযা। ইমিনা দুস্সেন কতা ৰেণি <span class="bld">দুস্সৰেণী</span>তি ৰচনত্থং দস্সেতি। এসেৰ নযো পুরিমপচ্ছিমপদেসুপি। <span class="bld">চোল়কাসাৰ</span>ন্তি চোল়মেৰ কসাৰেন রত্তত্তা চোল়কাসাৰং।</p>
<p class="bodytext"><span class="bld">অট্ঠিল্লেনা</span>তি অদ্দেন অট্ঠিনা। ‘‘গোজঙ্ঘট্ঠিকে’’তি ইমিনা অট্ঠিনো সম্বন্ধং দস্সেতি। <span class="bld">হত্থং কোট্টাপেন্তী</span>তি এত্থ হত্থং নাম অগ্গবাহমেৰাধিপ্পেতং, ন কপ্পরতো পট্ঠাযাতি দস্সেন্তো আহ ‘‘অগ্গবাহ’’ন্তি। <span class="bld">পিট্ঠিহত্থ</span>ন্তি হত্থপিট্ঠিং। <span class="bld">পিট্ঠিপাদ</span>ন্তি পাদপিট্ঠিং।</p>
<p class="bodytext"><a name="para417"></a><span class="paranum">৪১৭</span>. <span class="bld">ৰুত্তনযানেৰা</span>তি <a name="M0.0539"></a> ছব্বগ্গিযানং মুখলিম্পনাদীসু (চূল়ৰ॰ অট্ঠ॰ ২৪৭) ৰুত্তনযানেৰ। <span class="bld">অঙ্গদেসে</span>তি সরীরপ্পদেসে। <span class="bld">গণ্ডপ্পদেসে</span>তি কপোলপ্পদেসে। <span class="bld">সালোকে তিট্ঠন্তী</span>তি এত্থ সংৰিজ্জতি আলোকো এত্থাতি <span class="bld">সালোক</span>ন্তি কত্বা দ্বারং গহেতব্বং। তেন ৰুত্তং ‘‘দ্বারং ৰিৰরিত্বা’’তি। <span class="bld">ৰুট্ঠাপেন্তী</span>তি উপসম্পাদেন্তি। <span class="bld">সূনং ঠপেন্তী</span>তি এত্থ সূনাসদ্দো মংসপরিযাযোতি আহ ‘‘মংসং ৰিক্কিণন্তী’’তি। <span class="bld">তেনা</span>তি দাসেন। ইদং পদং ‘‘কারেন্তী’’তি পদে কারিতকম্মং। ‘‘হরিতকঞ্চেৰ পক্কঞ্চা’’তি ইমিনা <span class="bld">হরিতকপক্কিক</span>ন্তি পদস্স দ্বন্দৰাক্যং দস্সেতি। তত্থ <span class="bld">হরিতক</span>ন্তি হরিতমেৰ পণ্ণং। <span class="bld">পক্ক</span>ন্তি সেদিতং পণ্ণং।</p>
<p class="bodytext"><a name="para418"></a><span class="paranum">৪১৮</span>. <span class="bld">কথিতাযেৰা</span>তি চীৰরক্খন্ধকে কথিতাযেৰ।</p>
<p class="bodytext"><a name="para419"></a><span class="paranum">৪১৯</span>. <span class="bld">পাল়িমুত্তকৰিনিচ্ছযো</span>তি পাল়িযং ৰুত্তৰিনিচ্ছযতো মুত্তো ৰিনিচ্ছযো। পাল়িমুত্তকৰিনিচ্ছযং ৰিত্থারেন্তো আহ <span class="bld">‘‘সচে হী’’</span>তিআদি। যো কোচি কালং করোন্তো ৰদতীতি সম্বন্ধো। <span class="bld">মমচ্চযেনা</span>তি মম অতিক্কমেন। <span class="bld">অঞ্ঞস্সা</span>তি ৰুত্তেহি উপজ্ঝাযাদীহি অঞ্ঞস্স <a name="V2.0174"></a>। <span class="bld">তেস</span>ন্তি উপজ্ঝাযাদীনং। <span class="bld">ন হোতী</span>তি পরিক্খারো ন হোতি। <span class="bld">হী</span>তি সচ্চং, যস্মা ৰা। <span class="bld">অচ্চযদান</span>ন্তি অচ্চযেন হোতূতি দানং। ন <span class="bld">রুহতী</span>তি পঞ্চন্নং সহধম্মিকানং পব্বজিতস্স ৰা গহট্ঠস্স ৰা যস্স কস্সচি অচ্চযদানং তেসং ন রুহতি, সঙ্ঘস্সেৰ রুহতীতি অধিপ্পাযো। গিহীনং পন অচ্চযদানন্তি সম্বন্ধো। <span class="bld">রুহতী</span>তি গিহীনং পব্বজিতস্স ৰা গহট্ঠস্স ৰা যস্স কস্সচি অচ্চযদানং তেসং রুহতি, তেসংযেৰ সন্তকো হোতীতি অধিপ্পাযো।</p>
<p class="bodytext"><a name="para420"></a><span class="paranum">৪২০</span>. <span class="bld">পুরাণমল্লী</span>তি এত্থ মল্লস্স ভরিযা মল্লী, পুরাণে মল্লী পুরাণমল্লীতি দস্সেন্তো আহ ‘‘পুরাণে’’তিআদি। ‘‘গিহিকালে’’তি ইমিনা ‘‘পুরাণে’’তি এত্থ ণপচ্চযস্স সরূপং দস্সেতি। <span class="bld">মল্লস্সা</span>তি মুট্ঠিমল্লস্স। <span class="bld">পুরিসব্যঞ্জন</span>ন্তি এত্থ <span class="bld">ব্যঞ্জন</span>সদ্দো নিমিত্তপরিযাযোতি আহ ‘‘পুরিসনিমিত্ত’’ন্তি। <span class="bld">চিত্ত</span>ন্তি রাগচিত্তং।</p>
<p class="bodytext"><a name="para421"></a><span class="paranum">৪২১</span>. <span class="bld">য</span>ন্তি <a name="M0.0540"></a> যং ৰত্থু, <span class="bld">অগ্গ</span>ন্তি পঠমভাগং। <span class="bld">অসপ্পায</span>ন্তি অত্তনো অসপ্পাযং।</p>
<p class="bodytext"><span class="bld">হিয্যো</span>তি অতীতানন্তরাহনি। <span class="bld">অঞ্ঞস্মি</span>ন্তি ভিক্খুনীহি অঞ্ঞস্মিং। ‘‘ভিক্খুনীহী’’তি পদং ‘‘পটিগ্গাহাপেত্বা’’তি পদে কারিতকম্মং। <span class="bld">হী</span>তি সচ্চং, যস্মা ৰা।</p>
<p class="bodytext"><a name="para426"></a><span class="paranum">৪২৬</span>. ‘‘ভোজনকাল’’ন্তি ইমিনা ‘‘কালং ৰীতিনামেসু’’ন্তি এত্থ কালৰিসেসং দস্সেতি।</p>
<p class="bodytext"><span class="bld">পুরে</span>তি আদিম্হি। <span class="bld">তাস</span>ন্তি অট্ঠন্নং ভিক্খুনীনং। <span class="bld">অব্ভন্তরিমা</span>তি অব্ভন্তরে পরিযাপন্না। <span class="bld">অঞ্ঞা</span>তি অট্ঠহি ভিক্খুনীহি অঞ্ঞা। নৰকতরা হোতীতি সম্বন্ধো। ‘‘ঠপেত্বা ভত্তগ্গ’’ন্তি ইমিনা <span class="bld">অঞ্ঞত্থ সব্বত্থ যথাৰুড্ঢং ন পটিবাহিতব্ব</span>ন্তি এত্থ অঞ্ঞসদ্দস্স অপাদানং দস্সেতি। <span class="bld">অঞ্ঞস্মি</span>ন্তি এত্থ স্মিংৰচনেন ত্থপচ্চযস্স অত্থং দস্সেতি। ‘‘চতুপচ্চযভাজনীযট্ঠানে’’তি ইমিনা সরূপং দস্সেতি।</p>
<p class="bodytext"><a name="para430"></a><span class="paranum">৪৩০</span>. <span class="bld">দূতেনপি উপসম্পাদেতু</span>ন্তি এত্থ কিং সব্বথা দূতেন উপসম্পদা ৰট্টতীতি আহ ‘‘দূতেন…পে॰… ৰট্টতী’’তি। যেন কেনচি অন্তরাযেনাতি সম্বন্ধো, অসতি অন্তরাযে ন ৰট্টতীতি অধিপ্পাযো। কম্মৰাচাপরিযোসানে উপসম্পন্নাৰ হোতীতি সম্বন্ধো। <span class="bld">তাৰদেৰা</span>তি উপসম্পন্নক্খণেযেৰ।</p>
<p class="bodytext"><a name="para431"></a><span class="paranum">৪৩১</span>. <span class="bld">নৰকম্মম্পী</span>তি <a name="V2.0175"></a> পিসদ্দো উদোসিতউপস্সযে অপেক্খতি।</p>
<p class="bodytext"><a name="para432"></a><span class="paranum">৪৩২</span>. <span class="bld">তস্সা</span>তি তস্সা ইত্থিযা। <span class="bld">যাৰ সো দারকো ৰিঞ্ঞুতং পাপুণাতী</span>তি এত্থ কথং ৰিঞ্ঞুভাৰো গহেতব্বোতি আহ ‘‘যাৰ খাদিতু’’ন্তিআদি।</p>
<p class="bodytext"><span class="bld">ঠপেত্বা সাগার</span>ন্তি এত্থ সকারো সহসদ্দকারিযো, অগারন্তি চ সেয্যাগারন্তি দস্সেন্তো আহ ‘‘সহাগারসেয্যমত্তং ঠপেত্বা’’তি। যথা অঞ্ঞস্মিং পুরিসে পটিপজ্জিতব্বং, এৰং তথাতি যোজনা। ‘‘অঞ্ঞস্মি’’ন্তি ইমিনা পাল়িযং <span class="bld">অঞ্ঞে পুরিসে</span>তি এত্থ স্মিংৰচনস্স সব্বনামতো একারাদেসো <a name="M0.0541"></a> দস্সিতো, তংদস্সনেন চ কচ্চাযনে (কচ্চাযনে ১১০ সুত্তে) সব্বনামতো স্মিংৰচনস্স একারাদেসনিসেধনং অনিচ্চন্তি দস্সেতি।</p>
<p class="bodytext"><a name="para434"></a><span class="paranum">৪৩৪</span>. <span class="bld">‘‘যদেৰ সা ৰিব্ভন্তা’’</span>তি ইমিনা দস্সেতীতি সম্বন্ধো। ‘‘যস্মা’’তি ইমিনা <span class="bld">যদেৰা</span>তি এত্থ যংসদ্দস্স কারণত্থং দস্সেতি। ওদাতানি ৰত্থানি নিৰত্থাতি সম্বন্ধো। ‘‘তস্মাযেৰা’’তি ইমিনা <span class="bld">তদেৰা</span>তি পদস্স কারণত্থমেৰ দস্সেতি। ‘‘ন সিক্খাপচ্চক্খানেনা’’তি ইমিনা এৰত্থফলং দস্সেতি। <span class="bld">সা পুন উপসম্পদং ন লভতী</span>তি সা ৰিব্ভন্তা ভিক্খুনী পুন উপসম্পদং ন লভতি।</p>
<p class="bodytext"><span class="bld">পব্বজ্জম্পি ন লভতী</span>তি তিত্থাযতনসঙ্কন্তা ভিক্খুনী পব্বজ্জম্পি ন লভতি, পগেৰ উপসম্পদং।</p>
<p class="bodytext"><span class="bld">পাদে সম্বাহন্তা</span>তি ভিক্খুনীনং পাদে সম্বাহন্তা। <span class="bld">কেসে</span>তি ভিক্খুনীনং কেসে। <span class="bld">তত্রা</span>তি ‘‘কুক্কুচ্চযন্তা ন সাদিযন্তী’’তি ৰচনে। একে আচরিযা ৰদন্তীতি সম্বন্ধো। সারত্তা হোন্তীতি যোজনা। <span class="bld">এত্থা</span>তি পুরিসানং অভিৰাদনাদীসু। <span class="bld">ইদ</span>ন্তি পুরিসানং অভিৰাদনাদি, ‘‘অনুঞ্ঞাত’’ন্তি পদে ৰুত্তকম্মং ‘‘ৰট্টতী’’তি পদে ৰুত্তকত্তা। অথ ৰা ওদিস্স অনুঞ্ঞাতং ইদং পুরিসানং অভিৰাদনাদি ৰট্টতীতি যোজনা। এৰঞ্হি সতি ‘‘ওদিস্স অনুঞ্ঞাত’’ন্তি পদং হেতুঅন্তোগধৰিসেসনং, ওদিস্স অনুঞ্ঞাতত্তা ৰট্টতীতি অধিপ্পাযো। <span class="bld">ত</span>ন্তি অট্ঠকথাসু ৰুত্তৰচনং। <span class="bld">হী</span>তি সচ্চং, যস্মা ৰা।</p>
<p class="bodytext"><a name="para435"></a><span class="paranum">৪৩৫</span>. <span class="bld">পল্লঙ্কেন নিসীদন্তী</span>তি এত্থ আসনপল্লঙ্কং পটিক্খিপন্তো আহ ‘‘পল্লঙ্কং আভুজিত্বা নিসীদন্তী’’তি। তত্থ <span class="bld">আভুজিত্বা</span>তি আবন্ধিত্বা। <span class="bld">কূপো</span>তি ৰচ্চকূপো। <span class="bld">উপরী</span>তি কূপতো <a name="V2.0176"></a> উপরি। ‘‘সব্বদিসাসু পঞ্ঞাযতী’’তি ইমিনা পটিচ্ছন্নমেৰ অত্থি, ন উপরি ছন্নন্তি দস্সেতি।</p>
<p class="bodytext"><a name="para436"></a><span class="paranum">৪৩৬</span>. <span class="bld">কুণ্ডক</span>ন্তি কণং। <span class="bld">এত্থা</span>তি ভিক্খুনিক্খন্ধকে।</p>
<p class="centered">ইতি ভিক্খুনিক্খন্ধকৰণ্ণনায যোজনা সমত্তা।</p>
<p class="title">১১. পঞ্চসতিকক্খন্ধকং</p>
<p class="subhead">১. খুদ্দানুখুদ্দকসিক্খাপদকথা</p>
<p class="bodytext"><a name="para441"></a><span class="paranum">৪৪১</span>. পঞ্চসতিকক্খন্ধকে <a name="M0.0542"></a> ‘‘চত্তারি…পে॰… খুদ্দকানী’’তি এৰমাদি ৰুত্তন্তি সম্বন্ধো। <span class="bld">পরিযাযেনা</span>তি কারণেন। <span class="bld">ধূমকালিক</span>ন্তি এত্থ ধূমস্স কালো ধূমকালো, ধূমস্স উট্ঠিতকালোতি অত্থো। সো এতস্সত্থীতি <span class="bld">ধূমকালিকং,</span> সিক্খাপদপঞ্ঞত্তং। ইতি ইমমত্থং দস্সেন্তো আহ ‘‘যাৰা’’তিআদি।</p>
<p class="bodytext"><a name="para443"></a><span class="paranum">৪৪৩</span>. <span class="bld">ইদ</span>ন্তি ‘‘কতমানি পন ভন্তে খুদ্দানুখুদ্দকানি সিক্খাপদানী’’তি অপুচ্ছনং। <span class="bld">‘‘তযা’’</span>তি ইমিনা <span class="bld">ইদং তে</span>তি এত্থ তেসদ্দস্স ‘‘তুয্হং, তৰা’’তি অত্থে পটিক্খিপতি। <span class="bld">আপত্তি</span>ন্তি দুক্কটাপত্তিং। <span class="bld">হী</span>তি সচ্চং, যস্মা ৰা। <span class="bld">তে</span>তি থেরা। ‘‘সঙ্ঘো…পে॰… ন সমুচ্ছিন্দতী’’তি এতং ৰচনং অনুস্সাৰিতন্তি যোজনা। ‘‘দেসেহি তং আৰুসো দুক্কট’’ন্তি ইদম্পি চ ৰুত্তন্তি সম্বন্ধো। <span class="bld">থেরো পনা</span>তি আনন্দত্থেরো পন আহাতি সম্বন্ধো। <span class="bld">তত্থা</span>তি অপুচ্ছনে। <span class="bld">যথা</span>তি যেনাকারেন। <span class="bld">চতূসু ঠানেসূ</span>তি ‘‘ভগৰতো ৰস্সিকসাটিকং অক্কমিত্বা সিব্বেসী’’তিআদীসু চতূসু ঠানেসু। <span class="bld">এত্থা</span>তি পঞ্চসতিকক্খন্ধকে।</p>
<p class="centered">ইতি পঞ্চসতিকক্খন্ধকৰণ্ণনায যোজনা সমত্তা।</p>
<p class="title">১২. সত্তসতিকক্খন্ধকং</p>
<p class="subhead">দসৰত্থুকথা</p>
<p class="bodytext"><a name="para447"></a><span class="paranum">৪৪৭</span>. সত্তসতিকক্খন্ধকে <a name="V2.0177"></a> <span class="bld">ৰড্ঢেন্তি কটসি</span>ন্তি এত্থ কটসীসদ্দো সুসানভূমিৰাচকোতি দস্সেন্তো আহ ‘‘পুনপ্পুনং কল়েৰরং নিক্খিপমানা ভূমিং ৰড্ঢেন্তী’’তি। তত্থ <span class="bld">কল়েৰর</span>ন্তি দেহং। তঞ্হি কল়ে অঙ্গপচ্চঙ্গানং অৰযৰে সম্পিণ্ডেত্বা ৰরিযতি ইচ্ছিযতীতি <span class="bld">কল়েৰর</span>ন্তি ৰুচ্চতি। এৰং ঘোরং কটসিং ৰড্ঢেন্তাৰ পুনব্ভৰং আদিযন্তীতি যোজনা।</p>
<p class="bodytext"><a name="para454"></a><span class="paranum">৪৫৪</span>. <span class="bld">পাপকং</span> <a name="M0.0543"></a> <span class="bld">নো আৰুসো কত</span>ন্তি এত্থ <span class="bld">নো</span>সদ্দো অম্হসদ্দকারিযো, ছট্ঠীকত্তা চ হোতীতি দস্সেন্তো আহ ‘‘আৰুসো অম্হেহি পাপকং কত’’ন্তি।</p>
<p class="bodytext"><a name="para455"></a><span class="paranum">৪৫৫</span>. ‘‘পিযৰচন’’ন্তি ইমিনা <span class="bld">কতমেন ত্বং ভূমি-ৰিহারেনা</span>তি এত্থ <span class="bld">ভূমি</span>সদ্দো পিযৰাচকো রুল়্হীসদ্দোতি দস্সেতি। ‘‘আমন্তেতী’’তি ইমিনা আলপনপদন্তি দস্সেতি। আৰুসো ভূমীতি অত্থো। <span class="bld">কুল্লৰিহারো</span> নাম মেত্তাৰিহারো, সো চ হেট্ঠিমঝানত্তযে যুত্তত্তা উত্তানৰিহারোতি আহ ‘‘উত্তানৰিহারেনা’’তি।</p>
<p class="bodytext"><a name="para457"></a><span class="paranum">৪৫৭</span>. <span class="bld">সাৰত্থিযা</span>তি সাৰত্থিনগরে। <span class="bld">সুত্তৰিভঙ্গে</span>তি পদভাজনীযে। পটিক্খিত্তভাৰং ৰিত্থারেন্তো আহ ‘‘তত্র হী’’তিআদি। <span class="bld">তত্রা</span>তি সুত্তৰিভঙ্গে, পটিক্খিত্তং হোতীতি সম্বন্ধো। <span class="bld">তত্রা</span>তি ‘‘সন্নিধিকারকে অসন্নিধিকারকসঞ্ঞী’’তিআদিৰচনে। একে আচরিযা এৰং মঞ্ঞন্তীতি যোজনা। কিন্তি মঞ্ঞন্তীতি আহ ‘‘যো পন ভিক্খূ’’তিআদি। অলোণকং যম্পি আমিসন্তি যোজনা। <span class="bld">তেনা</span>তি পুরেপরিগ্গহিতলোণেন। <span class="bld">ত</span>ন্তি আমিসং। <span class="bld">তদহুপটিগ্গহিতমেৰা</span>তি তস্মিং অহনি পটিগ্গহিতমেৰ। <span class="bld">তস্মা</span>তি যস্মা তদহুপটিগ্গহিতমেৰ, তস্মা। <span class="bld">ৰদতো</span>তি ৰদন্তস্স, ভগৰতো ৰচনেনাতি সম্বন্ধো। <span class="bld">এত্থা</span>তি অলোণকামিসপরিভুঞ্জনে, দুক্কটেন ভৰিতব্বং ইতি মঞ্ঞন্তীতি যোজনা। <span class="bld">তে</span>তি একে আচরিযা। <span class="bld">দুক্কটেনপী</span>তি পিসদ্দেন পগেৰ পাচিত্তিযেনাতি দস্সেতি। <span class="bld">হী</span>তি সচ্চং, যস্মা ৰা। <span class="bld">এত্থা</span>তি যাৰজীৰিকযাৰকালিকেসু। যাৰজীৰিকং ন তদহুপটিগ্গহিতং, যাৰকালিকমেৰ তদহুপটিগ্গহিতন্তি যোজনা। তদহুপটিগ্গহিতঞ্চ যাৰকালিকন্তি সম্বন্ধো। তং দুক্কটং তুম্হে যদি <a name="V2.0178"></a> মঞ্ঞথাতি যোজনা। <span class="bld">যাৰজীৰিকমিস্স</span>ন্তি লোণসঙ্খাতেন যাৰজীৰিকেন সংসট্ঠং। <span class="bld">ব্যঞ্জনমত্ত</span>ন্তি ৰিকালে ন কপ্পতীতি ব্যঞ্জনমত্তং।</p>
<p class="bodytext"><span class="bld">এত্থা</span>তি ‘‘যাৰকালিকেন ভিক্খৰে’’তিআদিৰচনে (মহাৰ॰ ৩০৫) তদহুপটিগ্গহিতং যাৰজীৰিকন্তি যোজনা। যাৰকালিকস্স গতি ৰিয গতি এতস্সাতি <a name="M0.0544"></a> <span class="bld">যাৰকালিকগতিকং</span>। তস্মা দুক্কটং ন হোতীতি সম্বন্ধো। <span class="bld">এত্থা</span>তি পুরেপটিগ্গহিতলোণেন আমিসপরিভুঞ্জনে। তদহুপটিগ্গহিতং যাৰকালিকেন সম্ভিন্নরসং যাৰজীৰিকন্তি যোজনা। <span class="bld">ত</span>ন্তি যথাৰুত্তং যাৰজীৰিকং, ৰিকালভোজনপাচিত্তিযা এৰ কারণং হোতীতি যোজনা। <span class="bld">এৰ</span>ন্তি তথা, অজ্জ পটিগ্গহিতম্পি যাৰজীৰিকন্তি সম্বন্ধো। অপরজ্জু পটিগ্গহিতেন যাৰকালিকেনাতি যোজনা। <span class="bld">ত</span>ন্তি যাৰজীৰিকেন সম্মিস্সং যাৰকালিকং, অজানন্তোপীতি সম্বন্ধো। <span class="bld">ইদ</span>ন্তি যথাৰুত্তং যাৰকালিকং। <span class="bld">ততো</span>তি সন্নিধিভোজনপাচিত্তিযতো। <span class="bld">হী</span>তি সচ্চং। ‘‘সাৰত্থিযা সুত্তৰিভঙ্গে’’তি ইদং ব্যাকরণং পরিসুদ্ধন্তি যোজনা।</p>
<p class="bodytext">‘‘রাজগহে উপোসথসংযুত্তে’’তি ইদং ৰচনং ৰুত্তন্তি সম্বন্ধো। <span class="bld">উপোসথসংযুত্তে</span>তি উপোসথেন সম্বন্ধে উপোসথক্খন্ধকে। কিং সন্ধায ৰুত্তন্তি আহ ‘‘ন ভিক্খৰে…পে॰… দুক্কটস্সাতি (মহাৰ॰ ১৪১) এতং সন্ধাযা’’তি। <span class="bld">অতিসারে</span>তি অতিক্কমিত্বা সরণে গমনে পৰত্তনেতি অত্থো। নিমিত্তত্থে চেতং ভুম্মং। ‘‘চম্পেয্যকে ৰিনযৰত্থুস্মি’’ন্তি ইদং ৰুত্তন্তি সম্বন্ধো। ‘‘চম্পেয্যক্খন্ধকে আগত’’ন্তি ইমিনা চম্পেয্যে আগতং <span class="bld">চম্পেয্যক</span>ন্তি ৰচনত্থং দস্সেতি।</p>
<p class="bodytext"><span class="bld">ধম্মিক</span>ন্তি ভূতেন পৰত্তং। সুত্তৰিভঙ্গে <span class="bld">হি</span> যস্মা আগতন্তি সম্বন্ধো। <span class="bld">দসাযেৰা</span>তি দসাযমেৰ, আধারে চেতং ভুম্মং। <span class="bld">ৰিদত্থিমত্তা</span>তি ৰিদত্থিপমাণা। <span class="bld">দসায ৰিনা</span>তি দসং ৰজ্জেত্বা। <span class="bld">তং পমাণ</span>ন্তি ৰিদত্থিত্তযসঙ্খাতং তং পমাণং করোন্তস্স ৰুত্তপাচিত্তিযং আপজ্জতীতি সম্বন্ধো। ‘‘তং অতিক্কামযতো ছেদনকং পাচিত্তিয’’ন্তি (পাচি॰ ৫৩৩) ইদং ৰচনং আগতমেৰ হোতীতি যোজনা। <span class="bld">সব্বত্থা</span>তি সব্বস্মিং সত্তসতিকক্খন্ধকে।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">সত্তসতিকক্খন্ধকৰণ্ণনায</p>
<p class="centered">যোজনা সমত্তা।</p>
<p class="bodytext"><span class="bld">দ্বিৰগ্গসঙ্গহা</span>তি <a name="M0.0545"></a> মহাৰগ্গচূল়ৰগ্গৰসেন দ্বীহি ৰগ্গেহি সঙ্গহিতা। <span class="bld">দ্বাৰীসতিপভেদনা</span>তি মহাৰগ্গে <a name="V2.0179"></a> দস, চূল়ৰগ্গে দ্বাদসাতি এৰং দ্বাৰীসতিপকারা। <span class="bld">পঞ্চক্খন্ধদুক্খপ্পহাযিনো</span>তি পঞ্চক্খন্ধসঙ্খাতং দুক্খং পজহনসীলস্স, ভগৰতোতি সম্বন্ধো। <span class="bld">আসাপী</span>তি ইচ্ছাপি। অযং পনেত্থ যোজনা-পঞ্চক্খন্ধদুক্খপ্পহাযিনো ভগৰতো সাসনে দ্বিৰগ্গসঙ্গহা দ্বাৰীসতিপভেদনা যে খন্ধকা ভগৰতা ৰুত্তা, তেসং খন্ধকানং এসা ৰণ্ণনা অন্তরাযং ৰিনা যথা সিদ্ধা, এৰং তথা পাণীনং কল্যাণা আসাপি সিজ্ঝন্তূতি।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">চূল়ৰগ্গসংৰণ্ণনায</p>
<p class="centered">যোজনা সমত্তা।</p>
<p class="gatha1">জাদিলঞ্ছিতনামেন, নেকানং ৰাচিতো মযা।</p>
<p class="gathalast">চূল়ৰগ্গখন্ধকস্স, সমত্তো যোজনানযোতি॥</p></div>
<p class="chapter">পরিৰারৰগ্গযোজনা</p>
<div class="chaptxt">
<p class="chaphead">পাচিত্যাদিযোজনা</p>
<p class="namo">॥ নমো তস্স ভগৰতো অরহতো সম্মাসম্বুদ্ধস্স॥</p>
<p class="gatha1">চূল়ৰগ্গখন্ধকস্সেৰং <a name="V2.0181"></a> <a name="M0.0547"></a>, কত্বান যোজনানযং।</p>
<p class="gathalast">অধুনা পরিৰারস্স, করিস্সং যোজনানযং॥</p>
<p class="title">সোল়সমহাৰারো</p>
<p class="title">পঞ্ঞত্তিৰারযোজনা</p>
<p class="bodytext">এৰং দ্বাৰীসতিখন্ধকানং সংৰণ্ণনং কত্বা ইদানি ‘‘পরিৰারো’’তি সঙ্গহমারূল়্হস্স ৰিনযস্স সংৰণ্ণনং করোন্তো অযমাচরিযো পঠমং তাৰ অনুসন্ধিদস্সনমুখেন পটিঞ্ঞং কাতুকামো <a name="V2.0182"></a> আহ ‘‘ৰিসুদ্ধপরিৰারস্সা’’তিআদি। তত্থ <span class="bld">ৰিসুদ্ধপরিৰারস্সা</span>তি ৰিসুদ্ধায চতুপরিসায পরিৰারিতস্স, অথৰা ৰিসুদ্ধেন চতুপরিসসঙ্খাতেন পরিৰারেন সমন্নাগতস্স ভগৰতোতি সম্বন্ধো। পরিৰারে হি ৰিসুদ্ধে তেন পরিৰারিতো, তংপরিৰারিতো ৰা ভগৰাপি ৰিসুদ্ধোযেৰ নাম হোতি। ইমিনা সংৰণ্ণিযমানস্স ‘‘পরিৰারো’’তি সঙ্গহমারূল়্হস্স দেসেতব্বধম্মস্স অনুরূপেন দেসকভূতস্স ভগৰতো থোমনং কতং হোতি। <span class="bld">ধম্মক্খন্ধসরীরস্সা</span>তি সীলাদিধম্মক্খন্ধসঙ্খাতেন সরীরেন সমন্নাগতস্স, ইমিনা সংৰণ্ণিতানং খন্ধকানমনুরূপেন ভগৰতো থোমনং কতং হোতি। পকতি হেসাচরিযানং যদিদং দেসেতব্বধম্মানুরূপেন দেসকস্স থোমনা (সারত্থ॰ টী॰ ১.গন্থারম্ভকথা; ৰিসুদ্ধি॰ মহাটী॰ ১.১)। <span class="bld">অনন্তরা</span>তি অনন্তরে কালে।</p>
<p class="bodytext"><span class="bld">যো</span>তি <a name="M0.0548"></a> ৰিনযো। <span class="bld">পুব্বাগত</span>ন্তি পুব্বে ৰুত্তেসু ৰিভঙ্গখন্ধকেসু আগতং। <span class="bld">নয</span>ন্তি সদ্দঅত্থৰিনিচ্ছযনযসঙ্খাতং সব্বং নযং। <span class="bld">হিত্বা</span>তি চজিত্বা। <span class="bld">অনুত্তানত্থৰণ্ণন</span>ন্তি অনুত্তানানং পদানমত্থৰণ্ণনং। অযং পনেত্থ যোজনা – ৰিসুদ্ধপরিৰারস্স ধম্মক্খন্ধসরীরস্স ভগৰতো সাসনে খন্ধকানমনন্তরা ‘‘পরিৰারো’’তি যো ৰিনযো সঙ্গহং সমারূল়্হো, তস্স ৰিনযস্স পুব্বাগতং নযং হিত্বা ইদানি অনুত্তানত্থৰণ্ণনং করিস্সামীতি।</p>
<p class="bodytext"><a name="para1"></a><span class="paranum">১</span>. তত্থ <span class="bld">তত্থা</span>তি ‘‘তস্স অনুত্তানত্থৰণ্ণনং করিস্সামী’’তি যো পরিৰারসঙ্খাতো ৰিনযো সংৰণ্ণেতব্বভাৰেন ৰুত্তো, তত্থ। <span class="bld">সঙ্খেপত্থো</span>তি সমাসত্থো। যং তেনাতি এত্থ তসদ্দস্স অনিযমনিদ্দেসভাৰং দস্সেন্তো আহ ‘‘যো সো’’তি। তত্থ <span class="bld">যো</span>তি অনিযম নিদ্দেসো, তস্স ‘‘তেনা’’তি নিযমনং দট্ঠব্বং। <span class="bld">সো</span>তি পদালঙ্কারো। দ্বীসু হি সব্বনামেসু যেভুয্যেন পুব্বমেৰ পধানং, পচ্ছিমং পন ৰচনালঙ্কারং। যো সো ভগৰা পঞ্ঞপেসীতি সম্বন্ধো। <span class="bld">চিরট্ঠিতিকত্থ</span>ন্তি চিরং পঞ্চৰস্সসহস্সকালং ঠিতিকত্থায, ‘‘যাচিতো’’তি চ ‘‘পঞ্ঞপেসী’’তি চ সম্বন্ধো। ধম্মসেনাপতিনা যাচিতোতি সম্বন্ধো। যাচিতো হুত্বা পঞ্ঞপেসীতি যোজনা। তেন ভগৰতা পঞ্ঞত্তন্তি সম্বন্ধো। ‘‘জানতা পস্সতা’’তি দ্বিন্নং পদানং কম্মমেৰ দস্সেন্তো আহ ‘‘তস্স তস্সা’’তিআদি। তত্থ <span class="bld">‘‘পঞ্ঞত্তিকাল’’</span>ন্তি ইমিনা ‘‘জানতা’’তি পদস্স কম্মং দস্সেতি, <span class="bld">‘‘দস অত্থৰসে’’</span>তি ইমিনা ‘‘পস্সতা’’তি পদস্স কম্মং।</p>
<p class="bodytext">এৰং কম্মদস্সনেন যোজনানযং দস্সেত্বা ইদানি করণদস্সনেন অপরম্পি যোজনানযং দস্সেন্তো আহ <span class="bld">‘‘অপিচা’’</span>তিআদি। ‘‘পুব্বেনিৰাসাদীহী’’তিআদিসদ্দেন দিব্বচক্খুস্স ৰিসুং গহেতব্বত্তা ইদ্ধিৰিধদিব্বসোতপরচিত্তৰিজাননানি গহেতব্বানি। ইমেহি পদেহি ‘‘জানতা, পস্সতা’’তি <a name="V2.0183"></a> দ্বিন্নং পদানং পঞ্চন্নং লোকিযঅভিঞ্ঞানমেৰ করণভাৰং দস্সেতি। <span class="bld">তীহি ৰিজ্জাহী</span>তি পুব্বেনিৰাসদিব্বচক্খুআসৰক্খযঞাণসঙ্খাতাহি তীহি ৰিজ্জাহি। <span class="bld">ছহি ৰা পন অভিঞ্ঞাহী</span>তি সহ আসৰক্খযঞাণেন পঞ্চলোকিযাভিঞ্ঞাসঙ্খাতাহি ছহি অভিঞ্ঞাহি। <span class="bld">সব্বত্থা</span>তি <a name="M0.0549"></a> সব্বেসু তীসু কালেসু, পঞ্চসুপি ঞেয্যধম্মেসু। <span class="bld">সমন্তচক্খুনা</span>তি অনাৰরণসব্বঞ্ঞুতঞ্ঞাণসঙ্খাতেন সমন্তচক্খুনা। <span class="bld">পঞ্ঞাযা</span>তি সব্বঞ্ঞুতপঞ্ঞায। <span class="bld">তিরোকুট্টাদী</span>তি আদিসদ্দেন তিরোপব্বতাদযো সঙ্গণ্হাতি। <span class="bld">মংসচক্খুনা</span>তি পসাদচক্খুনা। <span class="bld">পটিৰেধপঞ্ঞাযা</span>তি মগ্গপঞ্ঞায। <span class="bld">দেসনাপঞ্ঞাযা</span>তি সব্বঞ্ঞুতপঞ্ঞায। সব্বঞ্ঞুতপঞ্ঞাযেৰ হি অত্থতো দেসনাপঞ্ঞা নাম। তেন ৰুত্তং ‘‘তস্সা পঞ্ঞায তেজসা। অভিধম্মকথামগ্গং, দেৰানং সম্পৰত্তযীতি (ধ॰ স॰ অট্ঠ॰ গন্থারম্ভকথা ৫)। ইমেহি পদেহি অৰত্থাৰসেন ৰিসুং ৰিসুং দ্বিন্নং পদানং করণসম্ভৰং দস্সেতি। <span class="bld">অরহতা</span>তি অরীনং অরানঞ্চ হতত্তা, পচ্চযাদীনঞ্চ অরহত্তা অরহতা। <span class="bld">সম্মাসম্বুদ্ধেনা</span>তি সম্মা সামঞ্চ সব্বধম্মানং বুদ্ধত্তা সম্মাসম্বুদ্ধেন, তেন ভগৰতাতি সম্বন্ধো। <span class="bld">কেনাভত</span>ন্তি তং পঠমং পারাজিকং কেন আভতং, ইতি সঙ্খেপত্থোতি যোজনা।</p>
<p class="bodytext"><a name="para2"></a><span class="paranum">২</span>. পুচ্ছাৰিসজ্জনে পন এৰমত্থো ৰেদিতব্বোতি যোজনা। <span class="bld">যং তেন…পে॰… পারাজিক</span>ন্তি ইদং পদং পচ্চুদ্ধরণমত্তমেৰাতি সম্বন্ধো। পতিউদ্ধরণমত্তমেৰ, ন অত্থদস্সনন্তি অত্থো। <span class="bld">এত্থা</span>তি এতেসু পদেসু। <span class="bld">একা পঞ্ঞত্তী</span>তি একা পঠমপঞ্ঞত্তি। <span class="bld">অনুপঞ্ঞত্তিযো</span>তি পচ্ছা ঠপিতা পঞ্ঞত্তিযো।</p>
<p class="bodytext"><span class="bld">এত্তাৰতা</span>তি এত্তকেন ‘‘একা পঞ্ঞত্তি, দ্বে অনুপঞ্ঞত্তিযো’’তি ৰচনমত্তেন ৰিস্সজ্জিতা হোন্তীতি সম্বন্ধো। ততিযং পুচ্ছন্তি সম্বন্ধো। কস্মা অনুপ্পন্নপঞ্ঞত্তি তস্মিং নত্থীতি আহ ‘‘অযং হী’’তিআদি। তত্থ <span class="bld">হি</span> যস্মা অঞ্ঞত্র নত্থি, তস্মা নত্থীতি যোজনা। ‘‘অনুপ্পন্নে দোসে পঞ্ঞত্তা’’তি ইমিনা অনুপ্পন্নে দোসে পঞ্ঞপেতব্বাতি <span class="bld">অনুপ্পন্নপঞ্ঞত্তী</span>তি ৰচনত্থং দস্সেতি। <span class="bld">সা</span>তি অনুপ্পন্নপঞ্ঞত্তি। <span class="bld">তস্মা</span>তি যস্মা অঞ্ঞত্র নত্থি, তস্মা। <span class="bld">সব্বত্থপঞ্ঞত্তী</span>তি এত্থ সব্বস্মিং পদেসে পঞ্ঞত্তি সব্বত্থপঞ্ঞত্তীতি অলুত্তসমাসং দস্সেন্তো আহ ‘‘মজ্ঝিমদেসে চেৰা’’তিআদি। ‘‘মজ্ঝিমদেসে চেৰ পচ্চন্তিমজনপদেসু চা’’তি ইমিনা ‘‘সব্বত্থা’’তি পদস্স সরূপং দস্সেতি। পদেসপঞ্ঞত্তিং অপনেত্বা সব্বত্থপঞ্ঞত্তিং পারিসেসনযেন দস্সেন্তো আহ ‘‘ৰিনযধরপঞ্চমেনা’’তিআদি <a name="M0.0550"></a>। তত্থ <span class="bld">ৰিনযধরপঞ্চমেনা</span>তি অনুস্সাৰনাচরিযপঞ্চমেন। <span class="bld">এত্থেৰা</span>তি মজ্ঝিমদেসেযেৰ। <span class="bld">এতেহী</span>তি চতূহি সিক্খাপদেহি। <span class="bld">সেসানী</span>তি চতূহি সিক্খাপদেহি সেসানি।</p>
<p class="bodytext"><span class="bld">সাধারণপঞ্ঞত্তী</span>তি <a name="V2.0184"></a> এত্থ সাধারণা নাম ভিক্খুভিক্খুনীনমেৰাতি আহ ‘‘ভিক্খূনঞ্চেৰ ভিক্খুনীনঞ্চা’’তি। <span class="bld">ইদং পনা</span>তি পঠমপারাজিকং পন, পঞ্ঞত্তন্তি সম্বন্ধো। <span class="bld">ৰিনীতকথামত্তমেৰা</span>তি ৰিনীতৰত্থুপকাসকং কথামত্তমেৰ। <span class="bld">তাস</span>ন্তি ভিক্খুনীনং। <span class="bld">ব্যঞ্জনমত্তমেৰা</span>তি ‘‘সাধারণা’’তি চ ‘‘উভতো’’তি চ ব্যঞ্জনমত্তমেৰ। <span class="bld">এত্থা</span>তি সাধারণপঞ্ঞত্তিউভতোপঞ্ঞত্তিপদে।</p>
<p class="bodytext">‘‘নিদানে অনুপৰিট্ঠ’’ন্তি ইমিনা <span class="bld">‘‘নিদানোগধ’’</span>ন্তি পদস্স সত্তমীসমাসঞ্চ <span class="bld">ওগধ</span>সদ্দস্স অনুপৰিট্ঠত্থঞ্চ দস্সেতি। ওগাল়্হো হুত্বা ধরতি তিট্ঠতীতি <span class="bld">ওগধং</span>। ননু নিদানোগধে সতি ‘‘পঠমেন উদ্দেসেনা’’তি ৰত্তব্বং, কস্মা ‘‘দুতিযেন উদ্দেসেনা’’তি ৰুত্তন্তি আহ ‘‘নিদানোগধ’’ন্তি। <span class="bld">নিদানপরিযাপন্নম্পি সমান</span>ন্তি নিদানপরিযাপন্নং সমানম্পীতি যোজনা। <span class="bld">পি</span>সদ্দো গরহত্থো, পগেৰ দুতিযে উদ্দেসে পরিযাপন্নেতি দস্সেতি। ‘‘সীলৰিপত্তিআদীন’’ন্তি ৰচনং ৰিত্থারেন্তো আহ <span class="bld">‘‘পঠমা হী’’</span>তিআদি।</p>
<p class="bodytext"><span class="bld">দ্বঙ্গিকেনা</span>তি কাযচিত্তসঙ্খাতেন দ্বঙ্গিকেন। ননু ‘‘একেন সমুট্ঠানেনা’’তি ৰুত্তত্তা ‘‘কাযতোযেৰা’’তি ৰত্তব্বং, অথ কস্মা ‘‘কাযতো চ চিত্ততো চ সমুট্ঠাতী’’তি ৰুত্তন্তি আহ ‘‘এত্থ হী’’তিআদি। <span class="bld">এত্থা</span>তি ‘‘একেন সমুট্ঠানেনা’’তি ৰচনে। <span class="bld">চিত্ত</span>ন্তি সেৰনচিত্তং। <span class="bld">আপন্নোসী</span>তি ত্বং আপন্নো অসীতি যোজনা। <span class="bld">আম আপন্নোম্হী</span>তি আম অহং আপন্নো অম্হীতি যোজনা। <span class="bld">তাৰদেৰা</span>তি তস্মিং পটিজানক্খণেযেৰ। <span class="bld">তং পুগ্গল</span>ন্তি পারাজিকমাপন্নং তং পুগ্গলং। <span class="bld">তপ্পচ্চযা</span>তি তস্স পারাজিকমাপন্নস্স কারণা। ‘‘ন কতমেন সমথেন সম্মতী’’তি যং পন ৰচনং ৰুত্তন্তি যোজনা। <span class="bld">ত</span>ন্তি ৰচনং, ৰুত্তন্তি সম্বন্ধো।</p>
<p class="bodytext"><span class="bld">ৰুত্তমাতিকা পঞ্ঞত্তী</span>তি ৰুত্তমাতিকাসঙ্খাতা পঞ্ঞত্তি ৰিনযো নামাতি যোজনা। মাতিকা হি যস্মা পঞ্ঞপীযতি সঙ্খেপেন ঠপীযতি, পকারং জানাপেতি ৰা, তস্মা <span class="bld">পঞ্ঞত্তী</span>তি ৰুচ্চতি। ‘‘পদভাজনং ৰুচ্চতী’’তি <a name="M0.0551"></a> ইমিনা ৰিত্থারেন ভাজিযতি এতাযাতি <span class="bld">ৰিভত্তী</span>তি দস্সেতি। <span class="bld">ৰীতিক্কমো</span>তি কাযৰাচাৰীতিক্কমো। সো হি ন সংৰরতি কাযৰাচং ন পিদহতীতি <span class="bld">অসংৰরো</span>তি ৰুচ্চতি। <span class="bld">যেসং ৰত্ততী</span>তি এত্থ ৰত্ততিকিরিযায কত্তারং দস্সেন্তো আহ ‘‘ৰিনযপিটকঞ্চ অট্ঠকথা চা’’তি। <span class="bld">পগুণা</span>তি ৰাচুগ্গতা। <span class="bld">তে</span>তি তে পুগ্গলা, ধারেন্তীতি সম্বন্ধো। <span class="bld">হী</span>তি সচ্চং, যস্মা ৰা। <span class="bld">এতস্সা</span>তি পঠমপারাজিকস্স। <span class="bld">কেনাভত</span>ন্তি এত্থ ভরধাতুযা ধারণপোসনত্থেসু (পাণিনী ১০৮ ধাতুপাঠে) ধারণত্থং দস্সেন্তো আহ ‘‘কেন আনীত’’ন্তি <a name="V2.0185"></a>। ‘‘পরম্পরায আনীত’’ন্তি ইমিনা <span class="bld">পরম্পরাভত</span>ন্তি পদস্স ততিযাসমাসং দস্সেতি। অথৰা ‘‘কেনাভত’’ন্তি পুচ্ছায অনুরূপং যকারলোপৰসেন ৰাক্যন্তি দস্সেতি।</p>
<p class="bodytext"><a name="para3"></a><span class="paranum">৩</span>. <span class="bld">উপালি দাসকো চেৰা</span>তিআদিকা গাথাযো কিমত্থং কেহি ঠপিতাতি আহ ‘‘ইদানী’’তিআদি। <span class="bld">ত</span>ন্তি পরং পরং। <span class="bld">তত্থা</span>তি তাসু গাথাসু। <span class="bld">য</span>ন্তি ৰচনং। <span class="bld">ইমিনা নযেনা</span>তি পঠমপারাজিকস্স পুচ্ছাৰিসজ্জনে ৰুত্তেন ইমিনা নযেন।</p>
<p class="centered">ইতি মহাৰিভঙ্গে পঞ্ঞত্তিৰারৰণ্ণনায যোজনা সমত্তা।</p>
<p class="subhead">কতাপত্তিৰারাদিৰণ্ণনা</p>
<p class="bodytext"><a name="para157"></a><span class="paranum">১৫৭</span>. <span class="bld">ইতো</span>তি পঞ্ঞত্তিৰারতো, পরং ৰুত্তা সত্ত ৰারা উত্তানত্থা এৰাতি যোজনা। <span class="bld">কতাপত্তিৰারো</span>তি ‘‘কতাপত্তী’’তি পদেন লক্খিতো ৰারো। এসেৰ নযো সেসেসুপি। <span class="bld">তদনন্তরো</span>তি তেসং সত্তন্নং ৰারানং অনন্তরে ৰুত্তো। <span class="bld">সমুচ্চযৰারো</span>তি সং একতো আপত্তিৰিপত্তিআদযো উচিযন্তি সম্পিণ্ডিযন্তি এত্থাতি সমুচ্চযো, সোযেৰ ৰারো সমুচ্চযৰারো।</p>
<p class="bodytext"><a name="para188"></a><span class="paranum">১৮৮</span>. <span class="bld">ততো</span>তি তেহি অট্ঠহি ৰারেহি, পরং ৰুত্তাতি সম্বন্ধো। পচ্চযৰসেন ৰুত্তো একো পঞ্ঞত্তিৰারোতি যোজনা। <span class="bld">পচ্চযৰসেনা</span>তি পচ্চযসদ্দস্স ৰসেন। <span class="bld">তস্সা</span>তি পচ্চযস্স। <span class="bld">তেপী</span>তি অট্ঠ <a name="M0.0552"></a> ৰারাপি। <span class="bld">ইতী</span>তিআদি নিগমনং। <span class="bld">ততো</span>তি মহাৰিভঙ্গতো, পরং আগতাতি সম্বন্ধো। এৰং ইমে দ্বত্তিংস ৰারাতি যোজনা। <span class="bld">হী</span>তি সচ্চং, যস্মা ৰা। <span class="bld">এত্থা</span>তি দ্বত্তিংসৰারেসু।</p>
<p class="subhead">সমুট্ঠানসীসৰণ্ণনা</p>
<p class="bodytext"><a name="para257"></a><span class="paranum">২৫৭</span>. <span class="bld">তদনন্তরাযা</span>তি তেসং দ্বত্তিংসৰারানং অনন্তরং ৰুত্তায সমুট্ঠানকথায এৰমত্থো ৰেদিতব্বোতি যোজনা। <span class="bld">অনত্তা ইতি নিচ্ছিতা</span>তি অনত্তাত্বেৰ ৰিনিচ্ছিতা। ইমিনা <span class="bld">অনত্তা ইতি নিচ্ছযা</span>তি এত্থ চিধাতুযা ৰিনিচ্ছযত্থং দস্সেতি। ‘‘অনিচ্চাকারাদীহী’’তি ইমিনা <span class="bld">সভাগধম্মান</span>ন্তি এত্থ অনিচ্চাকারাদীহি সমানো ভাগো এতেসন্তি <span class="bld">সভাগা,</span> তেযেৰ ধম্মা <span class="bld">সভাগধম্মা</span>তি ৰচনত্থং দস্সেতি। <span class="bld">নামমত্তম্পী</span>তি অনিচ্চাদিনামমত্তম্পি। <span class="bld">পি</span>সদ্দেন পগেৰ নামিকো অনিচ্চাদিসভাৰোতি দস্সেতি। <span class="bld">ন পঞ্ঞাযতী</span>তি ন খাযতি। ইমিনা <span class="bld">ন নাযতী</span>তি এত্থ ঞাধাতুযা খাযনত্থং দস্সেতি। <span class="bld">দুক্খহানি</span>ন্তি এত্থ দুক্খং জহাতীতি <span class="bld">দুক্খহানী</span>তি দস্সেন্তো <a name="V2.0186"></a> আহ ‘‘দুক্খঘাতন’’ন্তি। দুক্খং হনতীতি <span class="bld">দুক্খঘাতনো,</span> সদ্ধম্মো, তং। <span class="bld">‘‘খন্ধকা যা চ মাতিকা’’</span>তি ৰত্তব্বে সুখুচ্চারণত্থায রস্সৰসেন পাঠো অত্থীতি আহ ‘‘খন্ধকা য চ মাতিকা’’তি। <span class="bld">সমুট্ঠানং নিযতোকত</span>ন্তি (সং॰ নি॰ ১.২১৬) এত্থ ‘‘সমুট্ঠানং নিযতকত’’ন্তি ৰত্তব্বে ‘‘পরোসহস্স’’ন্তিআদীসু ৰিয ওকারাগমৰসেন ‘‘সমুট্ঠাননিযতোকত’’ন্তি ৰুত্তন্তি আহ ‘‘সমুট্ঠানং নিযতকত’’ন্তি। <span class="bld">এতেনা</span>তি ‘‘সমুট্ঠানং নিযতোকত’’ন্তি পাঠেন। <span class="bld">পচ্চেতব্বো</span>তি পতি এতব্বো, পটিমুখং ঞাতব্বোতি অত্থো। <span class="bld">অঞ্ঞেহী</span>তি তীহি সিক্খাপদেহি অঞ্ঞেহি সিক্খাপদেহি।</p>
<p class="bodytext"><span class="bld">তত্থা</span>তি সম্ভেদনিদানৰচনেসু। সম্ভেদৰচনেন পচ্চেতব্বন্তি সম্বন্ধো। <span class="bld">হী</span>তি সচ্চং। তানি তীণি সিক্খাপদানি ঠপেত্বাতি সম্বন্ধো। <span class="bld">পঞ্ঞত্তিদেসসঙ্খাত</span>ন্তি পঞ্ঞত্তিট্ঠানভূতদেসসঙ্খাতং। ‘‘ইমানি তীণী’’তি ইমিনা ‘‘দিস্সন্তী’’তি কিরিযায কত্তারং দস্সেতি। ‘‘পঞ্ঞাযন্তী’’তি ইমিনা দিসধাতুযা খাযনত্থং দস্সেতি। <span class="bld">তত্থা</span>তি সমুট্ঠাননিযমসম্ভেদনিদানসঙ্খাতেসু <a name="M0.0553"></a> তীসু, নিদ্ধারণে ভুম্মং। <span class="bld">ইতরং পনা</span>তি সমুট্ঠাননিযমসম্ভেদেহি অঞ্ঞং পন।</p>
<p class="bodytext"><span class="bld">আল়ৰী</span>তি আল়ৰিযং। সক্কেসু ভগ্গেসু চাতি এত্থ জনপদনামত্তা বহুৰচনৰসেন ৰুত্তং।</p>
<p class="bodytext">দ্বীসু ৰিভঙ্গেসু পঞ্ঞত্তং যং সিক্খাপদং উদ্দিসন্তীতি যোজনা। ‘‘ৰিভঙ্গেসূ’’তি ইমিনা <span class="bld">ৰিভঙ্গে</span>তি এত্থ সুকারলোপোতি দস্সেতি। <span class="bld">তস্সা</span>তি সিক্খাপদস্স। <span class="bld">যথাঞায</span>ন্তি যুত্তিযা অনুরূপং। <span class="bld">ত</span>ন্তি সমুট্ঠানং। <span class="bld">মে সুণাথা</span>তি মম সন্তিকা সুণাথ। <span class="bld">ইতী</span>তি অযমত্থো।</p>
<p class="bodytext"><span class="bld">কথিন</span>ন্তি পঠমকথিনসমুট্ঠানং। <span class="bld">অননুঞ্ঞাতায সদ্ধি</span>ন্তি অননুঞ্ঞাতসমুট্ঠানেন সদ্ধিং। <span class="bld">সদিসা ইধ দিস্সরে</span>তি এত্থ <span class="bld">ইধ</span>সদ্দো অত্থপকরণৰসেন উভতোৰিভঙ্গৰিসযোতি আহ ‘‘ইধ উভতোৰিভঙ্গে’’তি। ‘‘সদিসানী’’তি ইমিনা <span class="bld">সদিসা</span>তি এত্থ নিকারস্সাকারাদেসো দস্সিতো। ‘‘দিস্সন্তী’’তি ইমিনা <span class="bld">দিস্সরে</span>তি এত্থ অন্তিসদ্দস্স রেকারো (নিরুত্তিদীপনিযং ৫৭০ সুতে) দস্সিতো।</p>
<p class="title">সমুট্ঠানসীসো</p>
<p class="subhead">পঠমপারাজিকসমুট্ঠানৰণ্ণনা</p>
<p class="bodytext"><a name="para258"></a><span class="paranum">২৫৮</span>. কিমত্থং <a name="V2.0187"></a> ‘‘মেথুনং সুক্কসংসগ্গো’’তিআদিৰচনং ৰুত্তন্তি আহ ‘‘ইদানী’’তিআদি। তত্থ <span class="bld">তত্থা</span>তি ‘‘মেথুনং সুক্কসংসগ্গো’’তিআদিৰচনে। <span class="bld">সমুট্ঠানসীস</span>ন্তি সমুট্ঠানানং, সমুট্ঠানেসু ৰা সীসং। <span class="bld">সেসানী</span>তি পঠমপারাজিকতো সেসানি পঞ্চসত্ততি সিক্খাপদানি। <span class="bld">তেনা</span>তি পঠমপারাজিকেন। ‘‘সুক্কসংসগ্গো’’তিআদিৰচনং সংৰণ্ণেন্তো আহ ‘‘তত্থা’’তিআদি। তত্থ <span class="bld">তত্থা</span>তি ‘‘সুক্কসংসগ্গো’’তিআদিৰচনে।</p>
<p class="bodytext"><span class="bld">খুদ্দকৰণ্ণনাৰসানে</span>তি খুদ্দকট্ঠকথায অৰসানে।</p>
<p class="bodytext"><span class="bld">লিঙ্গৰিপরিযাযো</span>তি লিঙ্গৰিপল্লাসো। <span class="bld">কাযমানসিকা কতা</span>তি এত্থ কাযমানসেসু পৰত্তা কাযমানসিকাতি ৰুত্তে সমুট্ঠানাতি আহ ‘‘কাযচিত্তসমুট্ঠানা কতা’’তি।</p>
<p class="subhead">দুতিযপারাজিকসমুট্ঠানৰণ্ণনা</p>
<p class="bodytext"><a name="para259"></a><span class="paranum">২৫৯</span>. ইদং <a name="M0.0554"></a> সমুট্ঠানং একং সমুট্ঠানসীসন্তি সম্বন্ধো। ‘‘অদিন্নাদান’’ন্তি ইমিনা <span class="bld">অদিন্ন</span>ন্তি এত্থ সমুদাযনামে একদেসৰোহারোতি দস্সেতি। <span class="bld">সেসানী</span>তি দুতিযপারাজিকতো সেসানি একূনসত্ততি সিক্খাপদানি। <span class="bld">তেনা</span>তি দুতিযপারাজিকেন। <span class="bld">তত্থা</span>তি ‘‘ৰিগ্গহুত্তরী’’তিআদিৰচনে। <span class="bld">ৰিগ্গহুত্তরী</span>তিআদিপদানং ব্যঞ্জনে আদরমকত্বা অত্থমেৰ দস্সেতুং ৰুত্তং ‘‘মনুস্সৰিগ্গহউত্তরিমনুস্সধম্মসিক্খাপদানী’’তি। <span class="bld">অনিযতা দুতিযিকা</span>তি আপত্তিং অপেক্খিত্বা পাল়িযং ইত্থিলিঙ্গৰসেন ৰুত্তং, অট্ঠকথাযং পন সিক্খাপদং অপেক্খিত্বা নপুংসকলিঙ্গৰসেন দুতিযন্তি ৰুত্তং।</p>
<p class="bodytext"><span class="bld">সমুট্ঠানা তিকা কতা</span>তি এত্থ ‘‘তিকসমুট্ঠানা’’তি ৰত্তব্বে পদৰিপরিযাযৰসেন ককারস্স দীঘৰসেন সমুট্ঠানা তিকাতি ৰুত্তন্তি দস্সেন্তো আহ ‘‘তিকসমুট্ঠানা কতা’’তি।</p>
<p class="subhead">সঞ্চরিত্তসমুট্ঠানৰণ্ণনা</p>
<p class="bodytext"><a name="para260"></a><span class="paranum">২৬০</span>. ‘‘সঞ্চরী’’তি <a name="V2.0188"></a> ইদং তাৰ সঞ্চরিত্তং নাম একসমুট্ঠানসীসং, সেসানি তেন সদিসানি।</p>
<p class="bodytext">ৰিভঙ্গে আগতেন ‘‘রিঞ্চন্তী’’তি (পারা॰ ৫৭৬) পদেন এল়কলোমধোৰাপনসিক্খাপদং উপলক্খিত্বা ৰুত্তন্তি আহ ‘‘ৰিভঙ্গে রিঞ্চন্তি উদ্দেসন্তি আগত’’ন্তি।</p>
<p class="bodytext">‘‘যাৰ দ্বারকোসা অগ্গল়ট্ঠপনায’’ ইতি (পাচি॰ ১৩৫-১৩৬) চ ‘‘অঞ্ঞাতিকায ভিক্খুনিযা চীৰরং দদেয্য’’ইতি (পাচি॰ ১৬৯) চ ‘‘চীৰরং সিব্বেয্য’’ইতি (পাচি॰ ১৭৬-১৭৭) চ ৰুত্তসিক্খাপদত্তযন্তি যোজনা।</p>
<p class="bodytext">‘‘সমণচীৰরেন চা’’তি এৰং ৰচনং ৰুত্তন্তি সম্বন্ধো। ‘‘সমণচীৰরং দদেয্যা’’তি ইদং (পাচি॰ ৯১৭) ৰচনং সন্ধাযাতি সম্বন্ধো।</p>
<p class="subhead">সমনুভাসনাসমুট্ঠানৰণ্ণনা</p>
<p class="bodytext"><a name="para261"></a><span class="paranum">২৬১</span>. <span class="bld">ভেদ</span>ন্তি <a name="M0.0555"></a> ইদং সমনুভাসনং নাম একং সমুট্ঠানসীসং, সেসানি তেন সদিসানি।</p>
<p class="subhead">কথিনসমুট্ঠানৰণ্ণনা</p>
<p class="bodytext"><a name="para262"></a><span class="paranum">২৬২</span>. <span class="bld">উব্ভত</span>ন্তি ইদং কথিনসমুট্ঠানং নাম একং সমুট্ঠানসীসং, সেসানি তেন সদিসানি।</p>
<p class="bodytext"><span class="bld">আৰসথেন সদ্ধি</span>ন্তি আৰসথসদ্দেন সদ্ধিং।</p>
<p class="subhead">এল়কলোমসমুট্ঠানৰণ্ণনা</p>
<p class="bodytext"><a name="para263"></a><span class="paranum">২৬৩</span>. <span class="bld">‘‘এল়কলোমা’’</span>তি ইদং এল়কলোমসমুট্ঠানং নাম একং সমুট্ঠানসীসং। <span class="bld">ইতো</span>তি যথাৰুত্ততো। <span class="bld">পাল়ি</span>ন্তি মাতিকাপাল়িং। <span class="bld">ৰিরজ্ঝিত্বা</span>তি পুব্বাপরতো ৰিরাধেত্বা। <span class="bld">যথা</span>তি যেনাকারেন <a name="V2.0189"></a>। <span class="bld">পন</span>সদ্দো অনুগ্গহত্থো। কিঞ্চাপি লিখন্তি, পন তথাপীতি যোজনা। <span class="bld">এৰ</span>ন্তি তথাকারেন। <span class="bld">অত্থানুক্কমো</span>তি অত্থস্স অনুক্কমো।</p>
<p class="bodytext">‘‘অভিক্খুকাৰা সেন চা’’তি এতং ৰচনং ৰুত্তন্তি সম্বন্ধো। ‘‘অভিক্খুকে আৰাসে ৰস্সং ৰসেয্যা’’তি (পাচি॰ ১০৪৭) ইদং ৰচনং সন্ধাযাতি সম্বন্ধো। <span class="bld">‘‘ভিক্খুনী’’</span>তিআদিনা ৰুত্তানীতি সম্বন্ধো। আদিসদ্দেন ‘‘সিক্খমানা চ সামণেরী গিহিনিযা’’তি পাঠং সঙ্গণ্হাতি।</p>
<p class="subhead">পদসোধম্মসমুট্ঠানৰণ্ণনা</p>
<p class="bodytext"><a name="para264"></a><span class="paranum">২৬৪</span>. <span class="bld">পদ</span>ন্তি ইদং পদসোধম্মসমুট্ঠানং নাম একং সমুট্ঠানসীসং, সেসানি তেন সদিসানি। ‘‘তথা অত্থঙ্গতেন চা’’তি এতং ৰচনং ৰুত্তন্তি সম্বন্ধো। ‘‘অত্থঙ্গতে সূরিযে ওৰদেয্যা’’তি (পাচি॰ ১৫৪-১৫৫) ইদং ৰচনং সন্ধাযাতি সম্বন্ধো। অনোকাসো চ…পে॰… সন্ধায ৰুত্তন্তি (পাচি॰ ১২১৯-১২২১) এত্থাপি এসেৰ নযো।</p>
<p class="subhead">অদ্ধানসমুট্ঠানৰণ্ণনা</p>
<p class="bodytext"><a name="para265"></a><span class="paranum">২৬৫</span>. <span class="bld">অদ্ধান</span>ন্তি <a name="M0.0556"></a> ইদং অদ্ধানসমুট্ঠানং নাম একং সমুট্ঠানসীসং, সেসানি তেন সদিসানি।</p>
<p class="subhead">থেয্যসত্থসমুট্ঠানৰণ্ণনা</p>
<p class="bodytext"><a name="para266"></a><span class="paranum">২৬৬</span>. <span class="bld">থেয্যসত্থ</span>ন্তি ইদং থেয্যসত্থসমুট্ঠানং নাম একং সমুট্ঠানসীসং, সেসানি তেন সদিসানি। <span class="bld">‘‘ব্যূহেন সত্তমা’’</span>তি ইদং ৰচনং ৰুত্তন্তি যোজনা। <span class="bld">তদনন্তরমেৰা</span>তি তস্স সিক্খাপদস্স অনন্তরমেৰ, ‘‘আগত’’ইতি সম্বন্ধো।</p>
<p class="subhead">ধম্মদেসনাসমুট্ঠানৰণ্ণনা</p>
<p class="bodytext"><a name="para267"></a><span class="paranum">২৬৭</span>. ধম্মদেসনাসমুট্ঠানে সমুট্ঠানসীসং নত্থি, সব্বানি একদস সিক্খাপদানি সম্পিণ্ডেত্বা ধম্মদেসনাসমুট্ঠানানীতি ৰুত্তানি। <span class="bld">এৰ</span>ন্তিআদি নিগমনং। <span class="bld">তেস</span>ন্তি তেসং সিক্খাপদানং <a name="V2.0190"></a>। <span class="bld">সম্ভিন্নসমুট্ঠান</span>ন্তি সংসগ্গসমুট্ঠানং। <span class="bld">তিৰিধ</span>ন্তি ভূতারোচনচোরিৰুট্ঠাপনঅননুঞ্ঞাতসমুট্ঠানৰসেন তিপ্পকারং। <span class="bld">ত</span>ন্তি নিযতসমুট্ঠানং, হোতীতি সম্বন্ধো। পুন <span class="bld">ত</span>ন্তি নিযতসমুট্ঠানং, দস্সেতুন্তি সম্বন্ধো। পুন <span class="bld">ত</span>ন্তি ৰচনং। <span class="bld">নেত্তিধম্মানুলোমিক</span>ন্তি এত্থ কাযৰাচং নেতি ৰিনেতীতি <span class="bld">নেত্তি,</span> কাযৰাচং নেতি ৰিনেতি এত্থ, এতাযাতি ৰা <span class="bld">নেত্তি। ধম্মো</span>তি পাল়ি। সা হি যস্মা অত্থং ধারেতি, তস্মা ধম্মোতি ৰুচ্চতি। নেত্তিযেৰ ধম্মো <span class="bld">নেত্তিধম্মো,</span> তস্স অনুলোমিকং নেত্তিধম্মানুলোমিকং। তেন ৰুত্তং ‘‘ৰিনযপাল়িধম্মস্স অনুলোম’’ন্তি।</p>
<p class="centered">ইতি সমুট্ঠানসীসৰণ্ণনায যোজনা সমত্তা।</p>
<p class="title">অন্তরপেয্যাল কতিপুচ্ছাৰারৰণ্ণনা</p>
<p class="bodytext"><a name="para271"></a><span class="paranum">২৭১</span>. ইদানি ৰুত্তোতি সম্বন্ধো। ‘‘ইদানী’’তি পদেন সম্বন্ধত্তা <span class="bld">ৰুত্তো</span>তি এত্থ <span class="bld">ত</span>পচ্চযো পচ্চুপ্পন্নকালিকোতি দট্ঠব্বো।</p>
<p class="bodytext"><span class="bld">তত্থা</span>তি <a name="M0.0557"></a> মাতিকাযং, পুচ্ছাসু ৰা। <span class="bld">আগতাপত্তিপুচ্ছা</span>তি আগতাপত্তিযা পুচ্ছা। <span class="bld">হী</span>তি ৰিসেসজোতকো, হি ৰিসেসং ৰক্খামীতি অত্থো। <span class="bld">এত্থা</span>তি ‘‘কতি আপত্তিক্খন্ধা’’তি দুতিযপদে। ‘‘রাসিৰসেনা’’তি ইমিনা <span class="bld">খন্ধ</span>সদ্দস্স রাসত্থং দস্সেতি। <span class="bld">ৰিনীতৰত্থূনী</span>তি এত্থ ৰিনীতসদ্দো ৰিনযপরিযাযোতি আহ ‘‘ৰিনযপুচ্ছা’’তি। ননু ৰিনীতৰিনযসদ্দানং সদ্দতো নানত্তা অত্থতোপি নানং, কস্মা পন ‘‘ৰিনযপুচ্ছা’’তি ৰুত্তন্তি আহ ‘‘ৰিনীতং…পে॰… এক’’ন্তি। <span class="bld">ইদ</span>ন্তি পদত্তযং। <span class="bld">অত্থতো এক</span>ন্তি অত্থতোযেৰ একং, ন সদ্দতো। <span class="bld">ৰিনীতৰত্থূনী</span>তি আপত্তিৰিনযকারণত্তা ৰিনীতৰত্থূনি। <span class="bld">যেসূ</span>তি অগারৰেসু। <span class="bld">সতী</span>তি সন্তেসু। এত্থ চ যেসু সতি আপত্তিযো ন হোন্তি, অসতি হোন্তীতি ৰাক্যম্পি অৰুত্তসিদ্ধিনযেন গহেতব্বং। <span class="bld">যেসূ</span>তি গারৰেসু। <span class="bld">তে</span>তি অগারৰগারৰে। যস্মা পন নত্থীতি সম্বন্ধো। <span class="bld">ৰিপত্তিভাৰপুচ্ছা</span>তি ৰিপত্তিভাৰস্স পুচ্ছা। পুচ্ছিযতি ইমাযাতি <span class="bld">পুচ্ছা। ৰিৰাদমূলানি অনুৰাদমূলানী</span>তি ইমা পুচ্ছাযো মূলপুচ্ছাতি সম্বন্ধো। পোত্থকেসু ‘‘ইমানী’’তি নিকারেন সহ পাঠো অত্থি, সো অপাঠোযেৰ। <span class="bld">মূলপুচ্ছা</span>তি পুচ্ছিযন্তি ইমাহীতি পুচ্ছা, মূলানং পুচ্ছা মূলপুচ্ছা। ‘‘অধিকরণ’’ন্তিআদীসু <a name="V2.0191"></a> ‘‘ৰুত্তং’’ ইতি সম্বন্ধো। <span class="bld">তেসংযেৰা</span>তি অধিকরণানংযেৰ। অযমেত্থ মাতিকা।</p>
<p class="bodytext">নিদ্দেসে <span class="bld">মাতিকাযা</span>তি পাতিমোক্খে। <span class="bld">ৰিভঙ্গে</span>তি পদভাজনিযং, আগতৰসেন ৰুত্তাতি যোজনা। অযমেত্থ নিদ্দেসো।</p>
<p class="bodytext">পটিনিদ্দেসে <span class="bld">আরতী</span>তিআদিপদানং ৰচনত্থং দস্সেন্তো আহ <span class="bld">‘‘আরকা’’</span>তিআদি। তত্থ ‘‘আরকা’’তি ইমিনা <span class="bld">আরতী</span>তি এত্থ আউপসগ্গস্স অত্থং দস্সেতি। <span class="bld">এতেহী</span>তি আপত্তিক্খন্ধেহি, আরকাতি সম্বন্ধো। ‘‘রমতী’’তি ইমিনা তিপচ্চযো কত্বত্থে হোতীতি দস্সেতি। <span class="bld">রতী</span>তি রমনং। ইমিনা তিপচ্চযো ভাৰত্থেপি হোতীতি দস্সেতি। <span class="bld">ৰিনা</span>তি এতেহি আপত্তিক্খন্ধেহি ৰিনা। ইমিনা <span class="bld">ৰিরতী</span>তি এত্থ ৰিত্যূপসগ্গস্স অত্থং দস্সেতি। <span class="bld">পচ্চেক</span>ন্তি পতি একং, <span class="bld">পটি</span>সদ্দো ৰিচ্ছত্থজোতকো, ৰিসুং ৰিসুন্তি অত্থো। ইমিনা <span class="bld">পটিৰিরতী</span>তি এত্থ পটিত্যূপসগ্গস্স অত্থং দস্সেতি। ৰিরতি পটিৰিরতীতি এত্থাপি তিপচ্চযো ভাৰত্থেপি ৰেদিতব্বো <a name="M0.0558"></a>। <span class="bld">ৰের</span>ন্তি অনত্থকরত্তা ৰিরমিতব্বন্তি ৰিরং, তদেৰ ৰেরং, রাগাদিঅকুসলধম্মা। তে হি ৰেরহেতুত্তা ৰেরন্তি ৰুচ্চন্তি। <span class="bld">এতাযা</span>তি ৰিরতিযা। ইমিনা <span class="bld">অকিরিযা</span>তি এত্থ রিরিযপচ্চযো করণত্থে হোতীতি দস্সেতি। যং আপত্তিক্খন্ধকরণন্তি যোজনা। <span class="bld">তস্সা</span>তি আপত্তিক্খন্ধকরণস্স। <span class="bld">পটিপক্খতো</span>তি ৰিরুদ্ধভাৰতো। ইমিনা <span class="bld">অকরণ</span>ন্তি এত্থ অকারো ৰিরুদ্ধত্থোতি দস্সেতি। <span class="bld">আপত্তিক্খন্ধঅজ্ঝাপত্তিযা</span>তি আপত্তিক্খন্ধানং অতিক্কমিত্বা আপজ্জনস্স। ‘‘ৰেলনতো’’তি ইমিনা ৰেলতীতি <span class="bld">ৰেলা,</span> ৰেলনং ৰা ৰেলাতি ৰচনত্থে দস্সেতি। <span class="bld">নিয্যান</span>ন্তি মগ্গং। মগ্গো হি নিব্বানং আরম্মণকরণৰসেন যাতি গচ্ছতীতি <span class="bld">নিয্যান</span>ন্তি ৰুচ্চতি। ‘‘বন্ধতী’’তি ইমিনা সিধাতুযা বন্ধনত্থং দস্সেতি। ‘‘নিৰারেতী’’তি ইমিনা বন্ধধাতুযা অধিপ্পাযত্থং। <span class="bld">এত</span>ন্তি ‘‘সেতূ’’তি নামং। <span class="bld">তং সেতু</span>ন্তি আপত্তিক্খন্ধসঙ্খাতং তং সেতুং। এত্থ কেসুচি পোত্থকেসু ‘‘সো সেতূ’’তি চ ‘‘এতায পঞ্ঞত্তিযা’’তি চ পাঠো অত্থি, সো অপাঠোযেৰ।</p>
<p class="bodytext"><span class="bld">বুদ্ধে অগারৰাদীসু</span> এৰং ৰিনিচ্ছযো ৰেদিতব্বোতি যোজনা। <span class="bld">যো</span>তি যো কোচি, ন গচ্ছতীতিআদীসু সম্বন্ধো। <span class="bld">ধরমানে</span>তি তিট্ঠমানে, সংৰিজ্জমানেতি অত্থো। <span class="bld">উপট্ঠান</span>ন্তি উপট্ঠানট্ঠানং, উপট্ঠানত্থং ৰা। <span class="bld">এতস্সা</span>তি যস্স কস্সচি গহট্ঠস্স ৰা পব্বজিতস্স ৰা। <span class="bld">ধম্মস্সৰন</span>ন্তি ধম্মস্সৰনট্ঠানং, ধম্মস্সৰনত্থং ৰা। <span class="bld">ধম্মস্সৰনগ্গ</span>ন্তি ধম্মস্সৰনং গণ্হন্তি এত্থাতি ধম্মস্সৰনগ্গো, ধম্মসৰনমণ্ডপো। অথ ৰা ধম্মস্সৰনং গণ্হাতীতি ধম্মস্সৰনগ্গো, ধম্মস্সৰনট্ঠানে <a name="V2.0192"></a> সমাগমজনো, তং ধম্মস্সৰনগ্গং। <span class="bld">চিত্তীকার</span>ন্তি অপচাযনাকারং। ৰিক্খিত্তো ৰা অনাদরো ৰা হুত্বা নিসীদতীতি যোজনা। <span class="bld">কাযপাগব্বিয</span>ন্তি ভুসং গরতি অঞ্ঞে পীল়েতি অনেনাতি <span class="bld">পগব্বো,</span> অতিমানো, ওট্ঠজো ততিযক্খরো। পগব্বস্স ভাৰো পাগব্বিযং, কাযেন পাগব্বিযং কাযপাগব্বিযং (ৰজির॰ টী॰ পরিৰার ২৭১; সারত্থ॰ টী॰ পরিৰার ৩.২৭১; ৰি॰ ৰি॰ টী॰ পরিৰার ২.২৭১ সং॰ নি॰ অট্ঠ॰ ২.২.১৪৬; অ॰ নি॰ অট্ঠ॰ ৩.৬.৮২-৮৪; সু॰ নি॰ অট্ঠ॰ ১.১৪৪), কাযানাচারং। <span class="bld">তিস্সো সিক্খা</span>তি অধিসীলসিক্খাদিকা তিস্সো সিক্খা। পমজ্জনং <span class="bld">পমাদো</span> <a name="M0.0559"></a>, সতিৰিপ্পৰাসোতি আহ ‘‘পমাদে চ সতিৰিপ্পৰাসে’’তি। <span class="bld">আমিসপটিসন্ধার</span>ন্তি আমিসেন অত্তনো, পরেসঞ্চ অন্তরস্স পটিসন্দহনং আমিসপটিসন্ধারো, তথা ধম্মপটিসন্ধারো।</p>
<p class="bodytext"><a name="para272"></a><span class="paranum">২৭২</span>. <span class="bld">সত্থরিপি অগারৰো</span>তিআদীনং অত্থোতি সম্বন্ধো। ‘‘অনীচৰুত্তী’’তিআদিনা <span class="bld">অপ্পতিস্সো</span>তি পদস্স অধিপ্পাযত্থং দস্সেতি, সদ্দত্থো পনেৰং ৰেদিতব্বো, পটিমুখং আদরেন সত্থুৰচনং অসুণন্তো অপ্পতিস্সো নামাতি। <span class="bld">অজ্ঝত্তং ৰা</span>তি এত্থ নিযকজ্ঝত্তাদীসু চতূসু নিযকজ্ঝত্তভাৰঞ্চ সত্তমীৰিভত্তিযা অমাদেসভাৰঞ্চ দস্সেন্তো আহ ‘‘অত্তনো সন্তানে ৰা’’তি। ‘‘অত্তনো পক্খে ৰা’’তি ইমিনা অত্তনো চিত্তসন্তানেতি অত্থং পটিক্খিপতি। <span class="bld">তত্র তুম্হে</span>তি এত্থ তসদ্দস্স ৰিসযং দস্সেন্তো আহ ‘‘তস্মিং অজ্ঝত্তবহিদ্ধাভেদে’’তি। <span class="bld">সপরসন্তানে</span>তি অত্তপরসন্তানে। <span class="bld">পহানাযা</span>তি এত্থ হাধাতুযা করণঞ্চ আযসদ্দস্স তদত্থভাৰঞ্চ দস্সেন্তো আহ ‘‘মেত্তাভাৰনাদীহি নযেহি পহানত্থ’’ন্তি। <span class="bld">মেত্তাভাৰনাদীহী</span>তিআদিসদ্দেন করুণাভাৰনাদিং সঙ্গণ্হাতি। <span class="bld">ত</span>ন্তি ৰিৰাদমূলং। ‘‘অপ্পৰত্তিভাৰাযা’’তি ইমিনা <span class="bld">অনৰস্সৰাযা</span>তি এত্থ অৰপুব্ব সুধাতুযা পৰত্তনত্থং দস্সেতি।</p>
<p class="bodytext"><span class="bld">সন্দিট্ঠিপরামাসী</span>তি এত্থ সস্স অত্তনো ইদং সং, সং দিট্ঠিং পরতো আমসতীতি সন্দিট্ঠিপরামাসীতি দস্সেন্তো আহ ‘‘সকমেৰ দিট্ঠিং পরামসতী’’তি। ‘‘য’’ন্তিআদিনা পরামসনাকারং দস্সেতি। <span class="bld">আধানগ্গাহী</span>তি এত্থ আভুসো ঠিযতে আধানন্তি ৰচনত্থেন <span class="bld">আধান</span>সদ্দো দল়্হপরিযাযোতি আহ ‘‘দল়্হগ্গাহী’’তি। দল়্হং গণ্হাতীতি <span class="bld">দল়্হগ্গাহী</span>।</p>
<p class="bodytext"><a name="para273"></a><span class="paranum">২৭৩</span>. অনুৰাদমূলনিদ্দেসো কিঞ্চাপি সমানোতি যোজনা। <span class="bld">অথ খো</span>তি তথা সমানোপি, অযমেত্থ ৰিসেসোতি সম্বন্ধো। ৰিৰদন্তানং পুগ্গলানন্তি যোজনা। <span class="bld">তথা ৰিৰদন্তা</span>তি তেনাকারেন ৰিৰদন্তা, অনুৰদন্তীতি সম্বন্ধো। ‘‘অসুকং নাম ৰিপত্তিং আপন্নো’’তি ৰুত্তমেৰত্থং আপত্তিযা সল্লক্খেত্বা দস্সেন্তো আহ ‘‘পারাজিকং আপন্নোসী’’তিআদি <a name="M0.0560"></a> <a name="V2.0193"></a>। <span class="bld">এত্থা</span>তি অনুৰাদমূলে। <span class="bld">ৰিসেসো</span>তি ৰিৰাদমূলতো ৰিসেসো। ৰিৰদন্তানং কোধূপনাহাদীনি ৰিৰাদমূলানি, অনুৰদন্তানং অনুৰাদমূলানীতি ৰুত্তং হোতি।</p>
<p class="bodytext"><a name="para274"></a><span class="paranum">২৭৪</span>. <span class="bld">মেত্তং কাযকম্মং নামা</span>তি এত্থ মেত্তা এতস্সত্থীতি মেত্তং, কাযকম্মং, মেত্তচিত্তসহগতং কাযকম্মন্তি ৰুত্তং হোতি। তেন ৰুত্তং ‘‘মেত্তচিত্তেন কতং কাযকম্ম’’ন্তি। সম্মুখপরম্মুখানং ৰিত্থারং দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি তেসু সম্মুখপরম্মুখেসু। <span class="bld">কাযকম্মং নামা</span>তি মেত্তং কাযকম্মং নাম। থেরানং দানইতি সম্বন্ধো। <span class="bld">উভযেহিপী</span>তি নৰকত্থেরেহিপি। <span class="bld">তেসূ</span>তি নৰকত্থেরেসু। <span class="bld">অৰমঞ্ঞ</span>ন্তি অৰমানং। অত্তনো দুন্নিক্খিত্তানং পটিসামনং ৰিয পটিসামনন্তি যোজনা। ‘‘মেত্তাকাযকম্মসঙ্খাতো’’তি ইমিনা <span class="bld">অযম্পি ধম্মো</span>তি এত্থ ধম্মসরূপং দস্সেতি। <span class="bld">পি</span>সদ্দো উপরি ৰক্খমানে ধম্মে অপেক্খতি। ‘‘সরিতব্বো’’তি ইমিনা <span class="bld">অনীয</span>সদ্দো কম্মৰাচকোতি দস্সেতি। <span class="bld">সতিজনকো</span>তি সব্রহ্মচারীনং সতিজনকো। তস্স পদস্স অধিপ্পাযং দস্সেন্তো আহ ‘‘যো ন’’ন্তিআদি। তত্থ <span class="bld">যো</span>তি পুগ্গলো। <span class="bld">ন</span>ন্তি মেত্তং কাযকম্মং। তং পুগ্গলং অনুস্সরন্তীতি সম্বন্ধো। <span class="bld">যেস</span>ন্তি সব্রহ্মচারীনং। <span class="bld">তে</span>তি সব্রহ্মচারিনো। পসন্নচিত্তা হুত্বাতি সম্বন্ধো। ‘‘পিযং করোতী’’তি ইমিনা <span class="bld">পিযকরণো</span>তি পদস্স পিযং করোতীতি পিযকরণোতি ৰচনত্থং দস্সেতি। এসেৰ নযো <span class="bld">গরুকরণো</span>তি এত্থাপি। ‘‘সঙ্গহেতব্বভাৰাযা’’তি ইমিনা <span class="bld">সঙ্গহাযা</span>তি পদস্স ভাৰপ্পধানকম্মনিদ্দেসভাৰং দস্সেতি। সঙ্গহেতব্বোতি <span class="bld">সঙ্গহো,</span> তদত্থায। <span class="bld">তেহী</span>তি সব্রহ্মচারীহি। ‘‘সমগ্গভাৰাযা’’তি ইমিনা সমগ্গস্স ভাৰো <span class="bld">সামগ্গী</span>তি ৰচনত্থং দস্সেতি।</p>
<p class="bodytext"><span class="bld">পগ্গয্হ ৰচন</span>ন্তি পগ্গহেত্বা ৰচনং। <span class="bld">ৰিহারে</span>তি আধারে ভুম্মং, থেরে অসন্তেতি যোজনা। <span class="bld">ত</span>ন্তি থেরং কদা আগমিস্সতি নুখোতি যোজনা। <span class="bld">মমাযনৰচন</span>ন্তি মমাযনাকারেন পৰত্তং ৰচনং। <span class="bld">মেত্তাসিনেহসিনিদ্ধানী</span>তি মেত্তাসঙ্খাতেন সিনেহেন সিনেহিতানি। <span class="bld">নযনানী</span>তি চক্খূনি। ‘‘অপ্পাবাধো’’তি ইমিনা <span class="bld">অরোগো</span>তি পদস্সেৰ অত্থং <a name="M0.0561"></a> দস্সেতি। নিচ্চাবাধেন ৰা অরোগো, আগন্তুকাবাধেন অপ্পাবাধো, অজ্ঝত্তাবাধেন ৰা অরোগো, বহিদ্ধাবাধেন অপ্পাবাধো, কাযাবাধেন ৰা অরোগো, চিত্তাবাধেন অপ্পাবাধো। <span class="bld">সমন্নাহরণ</span>ন্তি পুনপ্পুনং মনসিকরণং।</p>
<p class="bodytext">ন পুগ্গলং পটিৰিভজিত্বা ভুঞ্জতীতি যোজনা। তদত্থং ৰিত্থারেন্তো আহ <span class="bld">‘‘যো হী’’</span>তিআদি। তত্থ <span class="bld">যো</span>তি পুগ্গলো, ভুঞ্জতীতি সম্বন্ধো। ‘‘এত্তকং…পে॰… ভুঞ্জিস্সামী’’তি ইমিনা আমিসপটিৰিভত্তভোগিভাৰং দস্সেতি। ‘‘এত্তকং ৰা অসুকস্স চ…পে॰… ভুঞ্জিস্সামী’’তি ইমিনা পুগ্গলপটিৰিভত্তভোগিভাৰং দস্সেতি। <span class="bld">অয</span>ন্তি পুগ্গলো। <span class="bld">আভত</span>ন্তি গামাদিতো <a name="V2.0194"></a> আনীতং। <span class="bld">অদাতুম্পী</span>তি পিসদ্দেন দাতুম্পি ৰট্টতীতি দস্সেতি। দানঞ্হি নাম ন কস্সচি ৰারিতং। <span class="bld">সব্বেস</span>ন্তি দুস্সীলসীলৰন্তানং। <span class="bld">ৰুত্ত</span>ন্তি অট্ঠকথাযং (দী॰ নি॰ অট্ঠ॰ ২.১৪১; ম॰ নি॰ অট্ঠ॰ ২.৪৯২; অ॰ নি॰ অট্ঠ॰ ৩.৬.১১) ৰুত্তং। <span class="bld">ৰিচেয্যা</span>তি ৰিচিনিত্বা। <span class="bld">দাতুম্পী</span>তি পিসদ্দেন অৰিচিনিত্বা সামঞ্ঞতো দাতুম্পি ৰট্টতীতি সম্পিণ্ডেতি। ননু এৰং সতি পুগ্গলৰিভাগো কতো নাম হোতি, কস্মা ৰিচেয্য দাতুং ৰট্টতীতি আহ ‘‘ন হী’’তিআদি। <span class="bld">হী</span>তি যস্মা। <span class="bld">এতে</span>তি গিলানাদযো। ইদং পদং ৰিচিনিত্বাতি পদে কম্মং, ‘‘দেন্তেনা’’তি পদে সম্পদানং। <span class="bld">হী</span>তি সচ্চং। <span class="bld">ইতি অয</span>ন্তি ইতি মনসিকত্বা অযং সারণীযধম্মপূরকো।</p>
<p class="bodytext"><span class="bld">অখণ্ডানী</span>তিআদীসু পঠমং তাৰ খণ্ডছিদ্দসবলকম্মাসানি দস্সেত্বা তেসং পটিপক্খৰসেন অখণ্ডাদীনি দস্সেন্তো আহ ‘‘যস্সা’’তিআদি। তত্থ <span class="bld">যস্সা</span>তি ভিক্খুস্স, সিক্খাপদং ভিন্নন্তি সম্বন্ধো। <span class="bld">সত্তসু আপত্তিক্খন্ধেসূ</span>তি আধারে ভুম্মং, সিক্খাপদন্তি সম্বন্ধো। আপত্তিঞ্হি পটিচ্চ সিক্খাপদস্স পঞ্ঞত্তত্তা আপত্তি তস্স ৰিসযো হোতি। <span class="bld">আদিম্হি ৰা অন্তে ৰা</span>তি সিক্খাপদানং আদিম্হি ৰা অন্তে ৰা। <span class="bld">ৰা</span>সদ্দো অনিযমৰিকপ্পত্থো। সিক্খাপদে ভিন্নে আপত্তিসম্ভৰতো ৰুত্তং ‘‘সিক্খাপদং ভিন্ন’’ন্তি। <span class="bld">খণ্ডং নামা</span>তি ছিন্নং নাম। <span class="bld">ৰেমজ্ঝে</span>তি সিক্খাপদানং ৰেমজ্ঝে। <span class="bld">ভিন্ন</span>ন্তি সিক্খাপদং ভিন্নং। <span class="bld">ছিদ্দং নামা</span>তি ৰিৰরং নাম। দ্বে তীণি সিক্খাপদানীতি সম্বন্ধো। <span class="bld">সবলং নামা</span>তি চিত্রং নাম। <span class="bld">ভিন্নানী</span>তি সিক্খাপদানি ভিন্নানি। <span class="bld">কম্মাসং নামা</span>তি ৰিচিত্রং নাম। এত্থ <a name="M0.0562"></a> চ একস্মিং ঠানে একেন ৰিসভাগৰণ্ণেন চিত্রং সবলং নাম, নানাঠানে নানাৰণ্ণেন ৰিচিত্রং কম্মাসং নামাতি অযমেতেসং ৰিসেসো। খণ্ডাদীনং ৰিপরিৰত্তনৰসেন অখণ্ডাদীনি দস্সেন্তো আহ ‘‘যস্স পনা’’তিআদি। <span class="bld">অভিন্নানিসীলানী</span>তি অভিন্নানি সিক্খাপদসীলানি। <span class="bld">তানি পনা</span>তি সীলানি পন। <span class="bld">‘‘এতানী’’</span>তি পদং পদালঙ্কারমত্তং। <span class="bld">ভুজিস্সভাৰকরণতো</span>তি তণ্হাদাসব্যতো মোচেত্বা ভুজিস্সকরণভাৰতো। ইমিনা ‘‘ভুজিস্সভাৰকরণানী’’তি ৰত্তব্বে উত্তরপদলোপৰসেন এৰং ৰুত্তন্তি দস্সেতি। ভুজিস্সানীতি ৰুচ্চন্তীতি সম্বন্ধো। <span class="bld">ৰিঞ্ঞূহী</span>তি বুদ্ধাদীহি সপ্পুরিসেহি। <span class="bld">উপচারসমাধিং অপ্পনাসমাধিং ৰা</span>তি এত্থ <span class="bld">ৰা</span>সদ্দো সমুচ্চযত্থো। উপচারসমাধিঞ্চ অপ্পনাসমাধিং চাতি হি অত্থো। ‘‘সংৰত্তযন্তী’’তি ইমিনা <span class="bld">সমাধিসংৰত্তনিকা</span>নীতি এত্থ অনীযসদ্দো বহুলং কত্তুৰাচকোতি দস্সেতি। <span class="bld">সীলসামঞ্ঞগতো</span>তি এত্থ সমানস্স ভাৰো সামঞ্ঞং, তং গতোতি সামঞ্ঞগতো, সীলেন সামঞ্ঞগতো সীলসামঞ্ঞগতো, হুত্বা ৰিহরতীতি যোজনা। তেন ৰুত্তং ‘‘সমানভাৰূপগতসীলো ৰিহরতী’’তি।</p>
<p class="bodytext"><span class="bld">যাযং</span> <a name="V2.0195"></a> <span class="bld">দিট্ঠী</span>তি এত্থ ‘‘দিট্ঠী’’তি সামঞ্ঞগতস্সাপি সদ্দস্স ‘‘অরিযা’’তি সদ্দন্তরসন্নিধানেন ৰিসেসৰিসযত্তা সম্মাদিট্ঠীতি আহ ‘‘মগ্গসম্পযুত্তা সম্মাদিট্ঠী’’তি। ‘‘মগ্গসম্পযুত্তা’’তি ইমিনা লোকিযসম্মাদিট্ঠিং পটিক্খিপতি। <span class="bld">নিদ্দোসা</span>তি ৰিসুদ্ধত্তা, উত্তমত্তা ৰা নিদ্দোসা। ইমিনা <span class="bld">অরিয</span>সদ্দো নিদ্দোসত্থৰাচকো অনিপ্ফন্নপাটিপদিকোতি দস্সেতি। <span class="bld">নিয্যাতী</span>তি নিব্বানং যাতি। ইমিনা অনীযসদ্দো বহুলং কত্তুৰাচকোতি দস্সেতি। যো তথাকারী হোতি, তক্করস্সাতি যোজনা। <span class="bld">তথাকারী</span>তি তায মগ্গসম্পযুত্তায সম্মাদিট্ঠিযা কারী হোতি। ইমিনা তায সম্মাদিট্ঠিযা করোতীতি <span class="bld">তক্করো</span>তি ৰচনত্থং দস্সেতি। <span class="bld">দুক্খক্খযাযা</span>তি এত্থ খীযনং খযো, দুক্খস্স খযো দুক্খক্খযো, তদত্থাযাতি দস্সেন্তো আহ ‘‘সব্বদুক্খস্স খযত্থ’’ন্তি। <span class="bld">সেস</span>ন্তি ৰুত্তৰচনতো সেসং ৰচনং।</p>
<p class="centered">ইতি কতিপুচ্ছাৰারৰণ্ণনায যোজনা সমত্তা।</p>
<p class="title">খন্ধকপুচ্ছাৰারো</p>
<p class="subhead">পুচ্ছাৰিস্সজ্জনাৰণ্ণনা</p>
<p class="bodytext"><a name="para320"></a><span class="paranum">৩২০</span>. <span class="bld">উপসম্পদক্খন্ধক</span>ন্তি <a name="M0.0563"></a> মহাখন্ধকং। ‘‘নিদানেন চ নিদ্দেসেন চ সদ্ধি’’ন্তি ইমিনা সহ নিদানেনাতি <span class="bld">সনিদানং,</span> সহ নিদ্দেসেনাতি <span class="bld">সনিদ্দেস</span>ন্তি ৰচনত্থং দস্সেতি। এত্থ <span class="bld">নিদানেনা</span>তি সিক্খাপদপঞ্ঞত্তিদেসসঙ্খাতেন নিদানেন। <span class="bld">নিদ্দেসেনা</span>তি পুগ্গলাদিনিদ্দেসেন। <span class="bld">তত্থা</span>তি উপসম্পদক্খন্ধকে। <span class="bld">সমুক্কট্ঠপদান</span>ন্তি এত্থ সমুক্কট্ঠসদ্দো উত্তমপরিযাযোতি আহ ‘‘উত্তমানী’’তি। <span class="bld">পদানী</span>তি ‘‘ন ভিক্খৰে ঊনৰীসতিৰস্সো পুগ্গলো উপসম্পাদেতব্বো’’তি (পাচি॰ ৪০২-৪০৩; মহাৰ॰ ১২৪) আদিনা নযেন ৰুত্তানি পদানি। ইমেহি পদেহি ‘‘সমুক্কট্ঠানি পদানি <span class="bld">সমুক্কট্ঠপদানী’’</span>তি ৰচনত্থং দস্সেতি। <span class="bld">ইতী</span>তি অযমত্থো। কস্মা পনেত্থ ‘‘সমুক্কট্ঠপদানং কতি আপত্তিযো’’তি পদানমেৰ সামিৰসেন নিদ্দেসো কতো, ননু আপত্তিযো নাম পুগ্গলানঞ্ঞেৰ হোন্তীতি আহ <span class="bld">‘‘যেন যেন হী’’</span>তিআদি। <span class="bld">হী</span>তি যস্মা। যেন যেন পদেন পঞ্ঞত্তাতি সম্বন্ধো। <span class="bld">সা সা</span>তি আপত্তি। <span class="bld">দ্বে আপত্তিযো</span>তি এত্থ দ্বিন্নং আপত্তীনং সরূপং দস্সেন্তো আহ ‘‘পাচিত্তিযং, দুক্কট’’ন্তি।</p>
<p class="bodytext"><span class="bld">নস্সন্তেতে</span>তি <a name="V2.0196"></a> নস্সন্তু এতে। <span class="bld">ৰিনস্সন্তেতে</span>তি ৰিনস্সন্তু এতে ভিক্খূতি অত্থো। <span class="bld">তেহী</span>তি ভিক্খূহি। <span class="bld">ৰদতো</span>তি ৰদন্তানং। সেসেসু উপোসথকরণেসূতি সম্বন্ধো। ‘‘দুক্কটাপত্তিযেৰা’’তি ইমিনা <span class="bld">একা আপত্তী</span>তি এত্থ অত্থপকরণাদিৰসেন দুক্কটাপত্তিযেৰাতি দস্সেতি।</p>
<p class="bodytext"><span class="bld">পৰারণক্খন্ধকেপী</span>তি <span class="bld">পি</span>সদ্দো উপোসথক্খন্ধকং অপেক্খতি।</p>
<p class="bodytext"><span class="bld">চম্মসংযুত্তেপী</span>তি চম্মেন সংযুত্তং কত্বা দেসিতে খন্ধকেপি, চম্মক্খন্ধকেপীতি অত্থো। <span class="bld">পি</span>সদ্দো পৰারণক্খন্ধকং অপেক্খতি। <span class="bld">ভেসজ্জক্খন্ধকেপী</span>তি <span class="bld">পি</span>সদ্দো চম্মক্খন্ধকং অপেক্খতি। <span class="bld">সমন্তা</span>তি অঙ্গজাতস্স সমন্ততো।</p>
<p class="bodytext"><span class="bld">তত্থা</span>তি <a name="M0.0564"></a> কথিনক্খন্ধকে। <span class="bld">চীৰরসংযুত্তে</span>তি চীৰরক্খন্ধকে।</p>
<p class="bodytext"><span class="bld">চম্পেয্যকে</span>তি চম্পেয্যক্খন্ধকে। <span class="bld">সমুচ্চযক্খন্ধকেসুপী</span>তি পিসদ্দো চম্পেয্যক্খন্ধকং অপেক্খতি।</p>
<p class="bodytext">সমথক্খন্ধকে ইমা দ্বে আপত্তিযো হোন্তীতি যোজনা। এসেৰ নযো সেসেসুপি। <span class="bld">খুদ্দকৰত্থুকে</span>তি খুদ্দকৰত্থুক্খন্ধকে। <span class="bld">গরুভণ্ডৰিস্সজ্জনে</span>তি গরুভণ্ডস্স ৰিস্সজ্জনে।</p>
<p class="bodytext"><span class="bld">সঙ্ঘভেদে</span>তি সঙ্ঘভেদক্খন্ধকে। ‘‘সমাচারং পুচ্ছিস্সন্তি ৰুত্তে ৰত্তক্খন্ধকে’’তি ইমিনা <span class="bld">সমাচার</span>সদ্দেন ৰত্তক্খন্ধকং গহেতব্বন্তি দস্সেতি। <span class="bld">সা</span>তি দুক্কটাপত্তি। ‘‘তথা’’তি পদেন ‘‘একা দুক্কটাপত্তিযেৰা’’তি পদং অতিদিসতি। ‘‘পাতিমোক্খট্ঠপনে’’তি ইমিনা পাল়িযং <span class="bld">ঠপনং পুচ্ছিস্স</span>ন্তি এত্থ ‘‘পাতিমোক্খ’’ন্তিআদিপদস্স লোপং দস্সেতি। <span class="bld">পঞ্চসতিকসত্তসতিকেসূ</span>তি পঞ্চসতিকক্খন্ধকসত্তসতিকক্খন্ধকেসু। <span class="bld">আরোপিতো</span>তি এত্থ রুপধাতুযা দ্বিকম্মিকত্তা, ন্যাদিগণত্তা চ ‘‘ধম্মো’’তি পধানকম্মমেৰ ৰুত্তং, ন ‘‘সঙ্গহ’’ন্তি অপধানকম্মং। তেন ৰুত্তং ‘‘ধম্মো সঙ্গহ’’ন্তি। <span class="bld">তত্থা</span>তি পঞ্চসতিকসত্তসতিকেসু।</p>
<p class="centered">ইতি খন্ধকপুচ্ছাৰণ্ণনায যোজনা সমত্তা।</p>
<p class="title">একুত্তরিকনযো</p>
<p class="subhead">একুত্তরিকনযো এককৰারৰণ্ণনা</p>
<p class="bodytext"><a name="para321"></a><span class="paranum">৩২১</span>. এৰং <a name="V2.0197"></a> খন্ধকপুচ্ছায ৰণ্ণনং কত্বা ইদানি একুত্তরিকনযস্স তং করোন্তো আহ ‘‘আপত্তি…পে॰… নযে’’তি। তত্থ একুত্তরিকনযে এৰং ৰিনিচ্ছযো ৰেদিতব্বোতি যোজনা। ‘‘ছ আপত্তিসমুট্ঠানানী’’তি ইমিনা সমুট্ঠানানি আপত্তিং করোন্তীতি অত্থেন <span class="bld">আপত্তিকরা</span> নামাতি দস্সেতি। <span class="bld">এতেস</span>ন্তি ছন্নং আপত্তিসমুট্ঠানানং। <span class="bld">হী</span>তি যস্মা, আপজ্জতীতি <a name="M0.0565"></a> সম্বন্ধো। <span class="bld">সিক্খাপদে চা</span>তি মাতিকাসিক্খাপদে চ। <span class="bld">লহুকা আপত্তী</span>তি এত্থ অপ্পসাৰজ্জত্তা ন লহুকা নাম হোতি, লহুকেন পন ৰিনযকম্মেনাতি আহ ‘‘লহুকেন ৰিনযকম্মেন ৰিসুজ্ঝনতো’’তি। <span class="bld">পঞ্চৰিধা</span>তি থুল্লচ্চযাদিৰসেন পঞ্চপকারা। <span class="bld">কেনচী</span>তি লহুকেন ৰা গরুকেন ৰা কেনচি আকারেন। সংৰিজ্জতি গিহিভাৰতো অৰসেসো সমণভাৰো এতিস্সাতি <span class="bld">সাৰসেসা,</span> পটিপক্খৰসেন <span class="bld">অনৰসেসা। দ্বে আপত্তিক্খন্ধা</span>তি পারাজিকসঙ্ঘাদিসেসৰসেন দ্বে আপত্তিক্খন্ধা।</p>
<p class="bodytext">‘‘করোন্তী’’তি ইমিনা <span class="bld">অন্তরাযিকা</span>তি এত্থ ণিকপচ্চযস্স অত্থং দস্সেতি। অন্তরাযিকা আপত্তিযো সব্বথা অন্তরাযিকা হোন্তীতি আহ ‘‘অন্তরাযিকং আপন্নস্সাপী’’তিআদি। দেসেত্বা সুদ্ধিপত্তস্সাতি সম্বন্ধো। <span class="bld">লোকৰজ্জা</span>তি লোকেহি ৰজ্জেতব্বা। <span class="bld">পণ্ণত্তিৰজ্জা</span>তি ভগৰতো পণ্ণত্তিযা ৰজ্জেতব্বা। <span class="bld">য</span>ন্তি যং আপত্তিং আপজ্জতীতি সম্বন্ধো। <span class="bld">করোন্তো</span>তি কিরিযমানতো। এত্থ হি মানসদ্দস্স অন্তাদেসো। ইমিনা করণং <span class="bld">কিরিয</span>ন্তি ভাৰত্থং দস্সেতি। <span class="bld">আপজ্জতী</span>তি পুগ্গলো আপজ্জতি। সা আপত্তি কিরিযতো সমুট্ঠিতা নামাতি যোজনা। কা আপত্তি ৰিযাতি আহ ‘‘পারাজিকাপত্তি ৰিযা’’তি। এসেৰ নযো অনন্তরৰাক্যেসুপি।</p>
<p class="bodytext"><span class="bld">পুব্বাপত্তী</span>তি এত্থ পুব্বসদ্দো পঠমত্থোতি আহ ‘‘পঠমং আপন্নাপত্তী’’তি। ‘‘আপন্না’’তি পদেন মজ্ঝেলোপং দস্সেতি। <span class="bld">পচ্ছা আপন্নাপত্তী</span>তি ৰত্তভেদদুক্কটাপত্তি। <span class="bld">মূলৰিসুদ্ধিযা</span>তি মূলে কাযচি আপত্তিযা অমিস্সত্তা ৰিসুদ্ধিযা আপত্তিযা। কুরুন্দিযং ৰুত্তন্তি সম্বন্ধো। <span class="bld">ইদম্পী</span>তি <a name="V2.0198"></a> কুরুন্দিযং ৰুত্তৰচনম্পি। <span class="bld">পি</span>সদ্দেন পুরিমং মহাঅট্ঠকথাৰচনং অপেক্খতি। <span class="bld">একেন পরিযাযেনা</span>তি একেন কারণেন।</p>
<p class="bodytext"><span class="bld">যা</span>তি আপত্তি, দেসিতা হোতীতি সম্বন্ধো। অযং দেসিতা গণনূপিকা নামাতি যোজনা। যা দেসিতা হোতি, অযং অগণনূপিকা নামাতি যোজনা। <span class="bld">সউস্সাহেনেৰা</span>তি পুনপি আপজ্জিস্সামীতি সহ উস্সাহেনেৰ। <span class="bld">হী</span>তি সচ্চং, যস্মা ৰা। ‘‘গণনং ন উপেতী’’তি <a name="M0.0566"></a> ইমিনা গণনং ন উপগচ্ছতীতি <span class="bld">অগণনূপিকা</span>তি ৰচনত্থং দস্সেতি। অট্ঠমে ৰত্থুস্মিং পূরণেতি সম্বন্ধো। ইদং পাল়িযং অট্ঠৰত্থুকপূরণৰসেন ভিক্খুনীনং আগতত্তা ভিক্খুনিযো সন্ধায ৰুত্তং। ভিক্খূনম্পি দুতিযপারাজিকট্ঠানে লব্ভতিযেৰ।</p>
<p class="bodytext"><span class="bld">থুল্লৰজ্জা</span>তি এত্থ থুল্লং ৰজ্জং এতিস্সাতি থুল্লৰজ্জাতি দস্সেন্তো আহ ‘‘থুল্লদোসে পঞ্ঞত্তা’’তি। যা চ ধম্মিকস্স পটিস্সৰস্স অসচ্চাপনে আপত্তি অত্থি, সা চ গিহিপটিসংযুত্তাতি যোজনা। <span class="bld">পঞ্চানন্তরিযকম্মাপত্তী</span>তি পঞ্চহি আনন্তরিযকম্মেহি আপন্না পারাজিকাপত্তি। <span class="bld">সুদিন্নত্থেরাদী</span>তি আদিসদ্দেন ধনিযত্থেরাদযো সঙ্গণ্হাতি। <span class="bld">আদিকম্মিকো</span>তি আদিকম্মং করোন্তো, তস্মিং নিযুত্তো ৰা। <span class="bld">মক্কটিসমণাদী</span>তি আদিসদ্দেন ৰজ্জিপুত্তকাদযো সঙ্গণ্হাতি। যো কদাচি করহচি আপত্তিং আপজ্জতি, সো <span class="bld">অধিচ্চাপত্তিকো</span> নামাতি যোজনা। পরতোপি এসেৰ নযো।</p>
<p class="bodytext">‘‘চোদেতী’’তি ইমিনা চোদেতীতি <span class="bld">চোদকো</span>তি ৰচনত্থং দস্সেতি। ‘‘চোদিতো’’তি ইমিনা চোদিতব্বোতি <span class="bld">চুদিতো,</span> সোযেৰ <span class="bld">চুদিতকো</span>তি ৰচনত্থং দস্সেতি। <span class="bld">পঞ্চদসসূ</span>তি পাতিমোক্খট্ঠপনক্খন্ধকে ৰুত্তেসু পঞ্চদসধম্মেসু। <span class="bld">তেনা</span>তি অধম্মচোদকেন, চোদিতোতি সম্বন্ধো। পাতিমোক্খট্ঠপনক্খন্ধকে (চূল়ৰ॰ ৪০১) ৰুত্তে সচ্চে চ অকুপ্পে চ অতিট্ঠন্তোপি অধম্মচুদিতকোযেৰ নাম, সো পন ধম্মচোদকেন চোদিতেযেৰ কুপ্পন্তো অধম্মচুদিতকো নাম, অধম্মচোদকেন চোদিতে পন কুপ্পন্তোপি অধম্মচুদিতকো নাম ন হোতি, তস্মা ইধ ন ৰুত্তো। ‘‘সমন্নাগতো’’তি ইমিনা নিযতা এতস্স সন্তীতি <span class="bld">নিযতো</span>তি ৰচনত্থং দস্সেতি।</p>
<p class="bodytext">আপজ্জিতুং ভব্বাতি <span class="bld">ভব্বাপত্তিকা</span>। কেনচি কম্মেন অকতোপি অনুক্খিত্তকোযেৰ নাম, সো পন উক্খিত্তকোতি সঙ্কাভাৰতো ইধ ন ৰুত্তো। <span class="bld">অয</span>ন্তি তজ্জনীযাদিকম্মকতো ভিক্খু। <span class="bld">হী</span>তি যস্মা, ন কোপেতীতি সম্বন্ধো। <span class="bld">লিঙ্গদণ্ডকম্মসংৰাসনাসনাহী</span>তি লিঙ্গনাসনেন <a name="M0.0567"></a> চ দণ্ডকম্মনাসনেন চ সংৰাসনাসনেন চ। <span class="bld">যেনা</span>তি ভিক্খুনা। <span class="bld">সো</span>তি নানাসংৰাসকো। দ্বিন্নং নানাসংৰাসকানং <a name="V2.0199"></a> ৰিসেসো হেট্ঠা (পাচি॰ অট্ঠ॰ ৪২৮) ৰুত্তোযেৰ। ঠপনং জানিতব্বন্তি এত্থ কিং ঠপনং নামাতি আহ ‘‘পাতিমোক্খট্ঠপন’’ন্তি।</p>
<p class="centered">ইতি এককৰারৰণ্ণনায যোজনা সমত্তা।</p>
<p class="subhead">একুত্তরিকনযো দুকৰারৰণ্ণনা</p>
<p class="bodytext"><a name="para322"></a><span class="paranum">৩২২</span>. দুকেসু অচিত্তকা আপত্তীতি সম্বন্ধো। <span class="bld">ভূতারোচনাপত্তী</span>তি পাচিত্তিযাপত্তি। <span class="bld">অভূতারোচনাপত্তী</span>তি পারাজিকথুল্লচ্চযাপত্তি। <span class="bld">পদসোধম্মাদিকা</span>তিআদিসদ্দেন উত্তরিছপঞ্চৰাচা সঙ্গহিতা। <span class="bld">মঞ্চপীঠাদীন</span>ন্তিআদিসদ্দেন ভিসিআদযো সঙ্গণ্হাতি। <span class="bld">অনাপুচ্ছাগমনাদীসূ</span>তি আদিসদ্দেন অনুদ্ধরিত্বা গমনং সঙ্গণ্হাতি। <span class="bld">সপুগ্গলো</span>তি সো অত্তসঙ্খাতো পুগ্গলো সপুগ্গলো। <span class="bld">পরপুগ্গলো</span>তি পরো পুগ্গলো পরপুগ্গলো। <span class="bld">গরুক</span>ন্তি সঙ্ঘাদিসেসং। <span class="bld">লহুক</span>ন্তি পাচিত্তিযং। পুন <span class="bld">গরুক</span>ন্তি পারাজিকং। পুন <span class="bld">লহুক</span>ন্তি পাচিত্তিযমেৰ।</p>
<p class="bodytext"><span class="bld">অঙ্গুলিমত্তম্পী</span>তি <span class="bld">পি</span>সদ্দেন কেসগ্গমত্তম্পীতি অত্থং সম্পিণ্ডেতি। <span class="bld">ত</span>ন্তি মঞ্চপীঠং। গমিযো আপজ্জতি নামাতি সম্বন্ধো।</p>
<p class="bodytext">‘‘আদিযন্তো আপজ্জতি নামা’’তিআদিনা <span class="bld">অত্থাপত্তি আদিযন্তো আপজ্জতী</span>তি পাল়িযং আদিযন্তো হুত্বা আপজ্জতি আপত্তি অত্থীতি যোজনানযং দস্সেতি। এৰঞ্হি সতি <span class="bld">‘‘আপজ্জতী’’</span>তি আখ্যাতপদং ‘‘অত্থী’’তি কিরিযন্তরং অপেক্খিত্বা কত্তা হোতীতি দট্ঠব্বং। অথ ৰা আদিযন্তো পুগ্গলো যং আপত্তিং আপজ্জতি, সা আপত্তি অত্থীতি যোজনা। এসেৰ নযো অঞ্ঞেসুপি। <span class="bld">মূগব্বতাদীনী</span>তি আদিসদ্দেন গোৰতকুক্কুরৰতাদীনি সঙ্গণ্হাতি। পারিৰাসিকাদযো আপজ্জন্তীতি সম্বন্ধো। তজ্জনীযাদিকম্মকতা ৰা পুগ্গলাতি যোজনা। <span class="bld">অসমাদিযন্তা</span> <a name="M0.0568"></a> <span class="bld">আপজ্জন্তী</span>তি অসমাদিযন্তা হুত্বা আপজ্জন্তি। <span class="bld">তে</span>তি পুগ্গলে। <span class="bld">করোন্তো আপজ্জতি নামা</span>তি করোন্তো হুত্বা আপজ্জতি নামাতি যোজনা। এৰং <span class="bld">দেন্তো আপজ্জতি নামা</span>তিআদীসুপি।</p>
<p class="bodytext"><span class="bld">একরত্তছারত্তসত্তাহদসাহমাসাতিক্কমেসূ</span>তি ‘‘একরত্তম্পি তিচীৰরেন ৰিপ্পৰসেয্যা’’তি (পারা॰ ৪৭৫-৪৭৬) চ ‘‘ছারত্তপরমং তেন ভিক্খুনা তেন চীৰরেন ৰিপ্পৰসিতব্ব’’ন্তি (পারা॰ ৬৫৩) চ ‘‘সত্তাহপরমং সন্নিধিকারকং পরিভুঞ্জিতব্ব’’ন্তি <a name="V2.0200"></a> (পারা॰ ৬২২-৬২৩) চ ‘‘দসাহপরমং অতিরেকচীৰরং ধারেতব্ব’’ন্তি (পারা॰ ৪৬২-৪৬৩) চ ‘‘মাসপরমং নিক্খিপিতব্ব’’ন্তি (পারা॰ ৪৯৯-৫০০) চ ৰুত্তকালাতিক্কমেসু।</p>
<p class="bodytext">ইমং পন আপত্তিং আপজ্জতি নামাতি সম্বন্ধো।</p>
<p class="bodytext"><span class="bld">যস্মিং পক্খে নিসিন্নো</span>তি যস্মিং পক্খে সযং নিসিন্নো। <span class="bld">তেস</span>ন্তি অত্তনো পক্খে নিসিন্নানং, নানাসংৰাসকন্তি সম্বন্ধো। <span class="bld">যেস</span>ন্তি সকপক্খে নিসিন্নানং। <span class="bld">কম্মং কোপেতী</span>তি নানাসংৰাসকত্তা কম্মং কোপেতি। <span class="bld">ইতরেস</span>ন্তি পরপক্খে নিসিন্নানং। হত্থপাসং অনাগতত্তা কম্মং কোপেতীতি যোজনা। ‘‘এসেৰ নযো’’তি ৰুত্তৰচনং ৰিত্থারেন্তো আহ <span class="bld">‘‘যেসং হী’’</span>তিআদি। <span class="bld">যেস</span>ন্তি সকপক্খে ৰা পরপক্খে ৰা নিসিন্নানং যেসং ভিক্খূনং। <span class="bld">সো</span>তি ভিক্খু। <span class="bld">আপজ্জিতব্বতো</span>তি আপজ্জিতব্বভাৰতো। ইমিনা পুগ্গলেন ছহি সমুট্ঠানেহি আপজ্জিতব্বাতি <span class="bld">আপত্তিযো</span>তি ৰচনত্থং দস্সেতি। <span class="bld">কম্মেন ৰা সলাকগ্গাহেন ৰা</span>তি এত্থ উদ্দেসো কম্মে লক্খণহারনযেন সঙ্গহং গচ্ছতি, ৰোহারানুস্সাৰনা সলাকগ্গাহেতি দস্সেন্তো আহ <span class="bld">‘‘উদ্দেসো চেৰ…পে॰… এক’’</span>ন্তি। <span class="bld">পুব্বভাগা</span>তি সঙ্ঘভেদস্স পুব্বভাগে পৰত্তা। <span class="bld">পমাণ</span>ন্তি সঙ্ঘভেদস্স কারণং।</p>
<p class="bodytext"><span class="bld">অদ্ধানহীনো নামা</span>তি এত্থ অদ্ধানসদ্দো কালপরিযাযোতি আহ ‘‘ঊনৰীসতিৰস্সো’’তি। <span class="bld">থেয্যসংৰাসকাদযো</span>তিআদিসদ্দেন তিত্থিযপক্কন্তকভিক্খুনীদূসকপঞ্চানন্তরিযা সঙ্গহেতব্বা। অট্ঠ অভব্বপুগ্গলা <a name="M0.0569"></a> করণদুক্কটকা নাম হোন্তীতি যোজনা। এত্থ কত্তব্বন্তি <span class="bld">করণং,</span> কম্মং, দুট্ঠু কত্তব্বন্তি <span class="bld">দুক্কটং,</span> কম্মমেৰ। করণং দুক্কটমেতস্সাতি <span class="bld">করণদুক্কটকো</span>। ৰিসেসনপরনিপাতো ‘‘অগ্যাহিতো’’তিআদীসু ৰিয। তদেৰত্থং দস্সেন্তো আহ ‘‘দুক্কটকিরিযা’’তিআদি। <span class="bld">নো চ যাচতী</span>তি এত্থ যাচধাতুযা পধানকম্মং দস্সেন্তো আহ ‘‘উপসম্পদ’’ন্তি, ‘‘সঙ্ঘ’’ন্তি অপধানকম্মমানেতব্বং। <span class="bld">তেপিটকো</span>তি তিপিটকং ৰাচুগ্গতৰসেন ধারকো। <span class="bld">আণাযপী</span>তি পিসদ্দো ‘‘মতেনপী’’তি অত্থং সম্পিণ্ডেতি। <span class="bld">যাচন্তস্সেৰা</span>তি নিস্সযং আচরিযং যাচন্তস্সেৰ। যং ৰত্থুং অজ্ঝাচরন্তো আপত্তিং আপজ্জতি, তং ৰত্থু <span class="bld">সাতিসারং</span> নামাতি যোজনা।</p>
<p class="bodytext"><span class="bld">উপঘাতিকা</span>তি এত্থ উপহনন্তীতি উপঘাতা, তেযেৰ উপঘাতিকাতি দস্সেন্তো আহ ‘‘উপঘাতা’’তি। <span class="bld">তত্থা</span>তি দ্বীসু উপঘাতিকেসু। <span class="bld">দ্বে ৰেনযিকা</span>তি এত্থ ৰিনযেন সিদ্ধা <span class="bld">ৰেনযিকা</span>তি দস্সেন্তো আহ ‘‘ৰিনযসিদ্ধা’’তি। ‘‘দ্বে অত্থা’’তি ইমিনা ণিকসদ্দস্স সরূপং দস্সেতি <a name="V2.0201"></a>। পঞ্ঞত্তানুলোমং নাম দট্ঠব্বন্তি সম্বন্ধো। <span class="bld">পচ্চযঘাতো</span>তি পচ্চযস্স ঘাতো। ইমিনা <span class="bld">সেতুঘাতো</span>তি এত্থ সেতুসদ্দো পচ্চযৰাচকোতি দস্সেতি। <span class="bld">চিত্তস্সাপী</span>তি পিসদ্দো পগেৰ কাযৰাচানন্তি দস্সেতি। <span class="bld">ইতিপী</span>তি পিসদ্দো দুতিযত্থসম্পিণ্ডনো। ‘‘পমাণেনা’’তি ইমিনা <span class="bld">মত্তকারিতা</span>তি এত্থ মত্তসদ্দো পমাণত্থোতি দস্সেতি। ‘‘করণ’’ন্তি ইমিনা <span class="bld">কারিতা</span>তি তদ্ধিতভাৰং কিতভাৰেন দস্সেতি সভাগত্তা। <span class="bld">কাযদ্বারিক</span>ন্তি কাযদ্বারে পৰত্তং আপত্তিং। ইমিনা <span class="bld">আপজ্জতী</span>তি পদস্স কম্মং দস্সেতি। <span class="bld">কাযেনেৰ ৰুট্ঠাতী</span>তি কাযসামগ্গিযা দানত্তা কাযেনেৰ ৰুট্ঠাতি। <span class="bld">সীসমক্খনাদী</span>তি আদিসদ্দেন পাদমক্খনাদিং সঙ্গণ্হাতি।</p>
<p class="bodytext"><span class="bld">ত</span>ন্তি ভারং। ‘‘নিত্থরিতুং ৰীরিযং আরভতী’’তি ইমিনা ৰহনাকারং দস্সেতি। থেরো সমানোতি যোজনা। নৰহনাকারং দস্সেন্তো আহ ‘‘অনুজানামী’’তিআদি। ‘‘কুক্কুচ্চাযিত্বা করোতী’’তি ইমিনা কুক্কুচ্চসদ্দস্স <a name="M0.0570"></a> নামধাতুং দস্সেতি। ‘‘দিৰা চ রত্তো চা’’তি ইমিনা অভিণ্হং আসৰৰড্ঢনং দস্সেতি। <span class="bld">তত্থ তত্থা</span>তি তেসু তেসু ৰিভঙ্গক্খন্ধকেসু।</p>
<p class="centered">ইতি দুকৰারৰণ্ণনায যোজনা সমত্তা।</p>
<p class="subhead">একুত্তরিকনযো তিকৰারৰণ্ণনা</p>
<p class="bodytext"><a name="para323"></a><span class="paranum">৩২৩</span>. তিকেসু ভগৰতি তিট্ঠন্তে যং আপত্তিং আপজ্জতি, সা আপত্তি অত্থীতি যোজনা। <span class="bld">সব্বত্থা</span>তি সব্বেসু পদেসু। ৰিত্থারং দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি তিকেসু, ৰিত্থারো এৰং ৰেদিতব্বোতি যোজনা। <span class="bld">লোহিতুপ্পাদাপত্তী</span>তি অনুলোমপারাজিকাপত্তি। ‘‘আৰুসোৰাদেনা’’তি ‘‘আৰুসো’’তি ৰোহারেন। <span class="bld">ৰো</span>তি তুম্হেহি।</p>
<p class="bodytext"><span class="bld">কালে</span>তি পুরেভত্তকালে। <span class="bld">ৰিকালে</span>তি পচ্ছাভত্তকালে। অৰসেসং আপত্তিন্তি সম্বন্ধো। <span class="bld">দসৰস্সোম্হী</span>তি অহং দসৰস্সো অম্হি। <span class="bld">নৰো</span>তি পঞ্চৰস্সঅপরিপুণ্ণো। <span class="bld">মজ্ঝিমো</span>তি পঞ্চৰস্সতো পট্ঠায যাৰ দসৰস্সঅপরিপুণ্ণো। <span class="bld">কুসলচিত্তো আপজ্জতী</span>তি কুসলচিত্তো হুত্বা আপজ্জতি। <span class="bld">অব্যাকতচিত্তো</span>তি সুপন্তস্স ভৰঙ্গচিত্তং সন্ধায ৰুত্তং। <span class="bld">য</span>ন্তি আপত্তিং। <span class="bld">সব্ব</span>ন্তি আপত্তিং, আপজ্জতীতি সম্বন্ধো। দুক্খৰেদনাসমঙ্গী হুত্বা আপজ্জতীতি যোজনা। <span class="bld">য</span>ন্তি আপত্তিং।</p>
<p class="bodytext"><span class="bld">তযো পটিক্খেপা</span>তি এত্থ পটিক্খেপস্স সামিকং দস্সেন্তো আহ ‘‘বুদ্ধস্স ভগৰতো’’তি। <span class="bld">কিলেসসল্লেখনকপটিপত্তিযা</span>তি <a name="V2.0202"></a> কিলেসং সল্লিখতি তনুং করোতীতি কিলেসসল্লেখনকা, সাযেৰ পটিপত্তি কিলেসসল্লেখনকপটিপত্তি, তায।</p>
<p class="bodytext">পরিসং উপট্ঠাপেন্তো বালোতি সম্বন্ধো। পরিসং উপট্ঠাপেন্তো পণ্ডিতো চাতি সম্বন্ধো। অৰসেসং আপত্তিন্তি যোজনা। <span class="bld">কাল়ে</span>তি কাল়পক্খে। <span class="bld">জুণ্হে</span>তি জুণ্হপক্খে।</p>
<p class="bodytext"><span class="bld">কত্তিকপুণ্ণমাসিযা</span>তি <a name="M0.0571"></a> পচ্ছিমকত্তিকপুণ্ণমাসিযা। কুরুন্দিযং ৰুত্তন্তি সম্বন্ধো। সুৰুত্তকারণং দস্সেন্তো আহ ‘‘চাতুমাস’’ন্তিআদি। <span class="bld">হী</span>তি যস্মা, পরিযেসন্তো চ নিৰাসেন্তো চ ভিক্খূতি যোজনা।</p>
<p class="bodytext"><span class="bld">ৰত্থু</span>ন্তি মেথুনধম্মাদিৰত্থুং।</p>
<p class="bodytext">পটিচ্ছাদেতি এতাযাতি <span class="bld">পটিচ্ছাদী</span>তি করণত্থোপি যুজ্জতি। ৰিত্থারং দস্সেন্তো আহ ‘‘দ্বারং পিদহিত্বা’’তিআদি। <span class="bld">এতদেৰা</span>তি পরিকম্মমেৰ। <span class="bld">উভযত্থা</span>তি উভযেসু জন্তাঘরপটিচ্ছাদিউদকপটিচ্ছাদীসু। <span class="bld">সব্ব</span>ন্তি অখিলং পরিকম্মাদিং। <span class="bld">নিয্যন্তী</span>তি নিলীযিত্বা যন্তি। ইমিনা <span class="bld">ৰহন্তী</span>তি এত্থ ৰহধাতু গত্যত্থোতি দস্সেতি। <span class="bld">অব্ভমহিকাধূমরজরাহুৰিমুত্ত</span>ন্তি অব্ভেন চ মহিকায চ ধূমেন চ রজেন চ রাহুনা চ ৰিমুত্তং। <span class="bld">তেসূ</span>তি অব্ভাদীসু। <span class="bld">তথা</span>তি যথা চন্দমণ্ডলং ৰিরোচতি, তথা সূরিযমণ্ডলং।</p>
<p class="bodytext">করণীযেন হুত্বাতি সম্বন্ধো।</p>
<p class="bodytext"><span class="bld">কপ্পেন্তো</span>তি করোন্তো। আগন্তুকো আপজ্জতীতি সম্বন্ধো। <span class="bld">অনজ্ঝিট্ঠো</span>তি অনজ্ঝেসিতো হুত্বাতি সম্বন্ধো। তিণৰত্থারকসমথে <span class="bld">কাযেন ৰুট্ঠাতি</span> কাযসামগ্গিযা দানত্তা।</p>
<p class="bodytext"><span class="bld">আগাল়্হায চেতেয্যা</span>তি আগাল়্হসদ্দো দল়্হপরিযাযোতি আহ ‘‘দল়্হভাৰাযা’’তি। আ ভুসো গাহিযতে <span class="bld">আগাল়্হো,</span> গাল়্হো বাল়্হো দল়্হোতি অত্থতো একং। <span class="bld">চেতেয্যা</span>তি পকপ্পেয্য। <span class="bld">ন পূরযতো</span>তি ন পূরযন্তস্স। <span class="bld">অলজ্জী চ হোতি বালো চ অপকতত্তো চা</span>তি এত্থ বালমত্তঅপকতত্তমত্তেন কম্মং ন কাতব্বং, আপত্তিৰসেনেৰ পন কাতব্বন্তি দস্সেন্তো আহ ‘‘বালো’’তিআদি। তত্থ বালো ন জানাতীতি সম্বন্ধো। <span class="bld">অয</span>ন্তি বালো। <span class="bld">এত্তাৰতা</span>তি এত্তকেন অজাননমত্তেন। বালভাৰমূলকং আপত্তিন্তি সম্বন্ধো। <span class="bld">দ্বে আপত্তিক্খন্ধে</span>তি পারাজিকসঙ্ঘাদিসেসৰসেন <a name="V2.0203"></a> দ্বে আপত্তিরাসযো। <span class="bld">তেস</span>ন্তি তিণ্ণং পুগ্গলানং, কাতব্বন্তি সম্বন্ধো।</p>
<p class="bodytext"><span class="bld">কাযিকো দৰো নামা</span>তি কাযিকো পরিহাসো নাম। <span class="bld">মুখালম্বরকরণাদিভেদো</span>তি মুখেন আলম্বরনামকতূরিযকিচ্চস্স করণাদিভেদো <a name="M0.0572"></a>। <span class="bld">দ্বীহিপি দ্বারেহী</span>তি কাযৰচীৰসেন দ্বীহিপি দ্বারেহি। <span class="bld">কাযদ্বারে পঞ্ঞত্তসিক্খাপদৰীতিক্কমো</span>তি কাযদ্বারে পঞ্ঞত্তস্স কাযসংসগ্গাদিসিক্খাপদস্স ৰীতিক্কমো। <span class="bld">ৰচীদ্বারে পঞ্ঞত্তসিক্খাপদৰীতিক্কমো</span>তি ৰচীদ্বারে পঞ্ঞত্তস্স দুট্ঠুল্লৰাচাদিসিক্খাপদস্স ৰীতিক্কমো। <span class="bld">কাযিকেন উপঘাতিকেনা</span>তি এত্থ উপঘাতিকং নাম অসিক্খনন্তি আহ ‘‘অসিক্খনেনা’’তি। কস্মা অসিক্খনং উপঘাতং নামাতি আহ ‘‘যো হী’’তিআদি। তত্থ <span class="bld">যো</span>তি পুগ্গলো। <span class="bld">ত</span>ন্তি কাযদ্বারে পঞ্ঞত্তসিক্খাপদং। <span class="bld">ন</span>ন্তি এৰমেৰ। হি যস্মা উপঘাতেতীতি সম্বন্ধো। ৰেজ্জকম্মেন সমন্নাগতোতি সম্বন্ধো। সাসনউগ্গহণআরোচনাদিনা ৰাচসিকেন মিচ্ছাজীৰেনাতি যোজনা।</p>
<p class="bodytext"><span class="bld">‘‘মা ভণ্ডনং করী’’</span>তি ইমিনা ‘‘মা’’তি পটিসেধস্স ‘‘করী’’তি পাঠসেসেন সম্বন্ধিতব্বভাৰং দস্সেতি। <span class="bld">ন ৰোহরিতব্ব</span>ন্তি এত্থ ৰিপুব্বঅৰপুব্ব-হরধাতু কথনত্থোতি আহ ‘‘ন কিঞ্চি ৰত্তব্ব’’ন্তি। <span class="bld">হী</span>তি সচ্চং। <span class="bld">বীজনগ্গাহাদিকে</span>তি আদিসদ্দেন ধম্মজ্ঝেসনাদিং সঙ্গণ্হাতি। <span class="bld">ওকাসকম্মং কারেন্তস্সা</span>তি এত্থ ‘‘ওকাস’’ন্তি চ ‘‘ওকাসকম্ম’’ন্তি চ সদিসন্তি আহ ‘‘ওকাসং কারেন্তস্সা’’তি। <span class="bld">ন আদাতব্ব</span>ন্তি ন গণ্হিতব্বং। তমেৰত্থং দস্সেন্তো আহ ‘‘যত্থ গহেত্বা’’তিআদি।</p>
<p class="bodytext"><span class="bld">য</span>ন্তি ৰিনযং। <span class="bld">সো</span>তি ভিক্খু। <span class="bld">সো</span>তি ৰিনযো। <span class="bld">তস্সা</span>তি ভিক্খুস্স। <span class="bld">ইদ</span>ন্তি কম্মং। <span class="bld">অঞ্ঞং পুচ্ছা</span>তি মযা অঞ্ঞং ভিক্খুং পুচ্ছাহীতি যোজনা। <span class="bld">ইতী</span>তি এৰং। <span class="bld">সো</span>তি তীহঙ্গেহি সমন্নাগতো ভিক্খু। <span class="bld">অস্সা</span>তি তীহঙ্গেহি সমন্নাগতস্স। ন <span class="bld">সাকচ্ছিতব্বো</span>তি ন সহ কথেতব্বো।</p>
<p class="bodytext">‘‘লদ্ধি’’ন্তি ইমিনা <span class="bld">ইদমপ্পহাযা</span>তি এত্থ ইদংসদ্দস্স ৰিসযং দস্সেতি। ‘‘অৰিজহিত্বা’’তি ইমিনা হাধাতু ত্বাপচ্চযোতি দস্সেতি। <span class="bld">সুদ্ধং ব্রহ্মচারি</span>ন্তি এত্থ সব্বথা কিলেসসুদ্ধো খীণাসৰোৰ গহেতব্বোতি আহ ‘‘খীণাসৰং ভিক্খু’’ন্তি। ‘‘পাতব্যভাৰ’’ন্তি ইমিনা <span class="bld">পাতব্যত</span>ন্তি এত্থ তাপচ্চযো ভাৰত্থে হোতীতি দস্সেতি। ‘‘পটিসেৰন’’ন্তি ইমিনা পাতব্যসদ্দো যথাকামপরিভুঞ্জনত্থোতি দস্সেতি <a name="M0.0573"></a>। <span class="bld">গতিৰিসোধন</span>ন্তি দুগ্গতিতো সুগতিযা ৰিসুজ্ঝনং <a name="V2.0204"></a>। ‘‘অকুসলানি চেৰ মূলানি চা’’তি ইমিনা অকুসলসদ্দস্স চ মূলসদ্দস্স চ তুল্যাধিকরণভাৰং দস্সেতি। তস্মা অকুসলসঙ্খাতানি মূলানি <span class="bld">অকুসলমূলানী</span>তি তুল্যাধিকরণসমাসো কাতব্বো। <span class="bld">দুচ্চরিতানী</span>তি এত্থ দুসদ্দস্স দুট্ঠুৰিরূপত্থভাৰং দস্সেন্তো আহ ‘‘দুট্ঠু চরিতানি, ৰিরূপানি ৰা চরিতানী’’তি। <span class="bld">ৰিরূপানী</span>তি ৰিকারসভাৰানি। ‘‘করণভূতেনা’’তি ইমিনা ‘‘কত্তুভূতেনা’’তি অত্থং পটিক্খিপতি। <span class="bld">তত্থ তত্থা</span>তি তস্মিং তস্মিং খন্ধকে।</p>
<p class="centered">ইতি তিকৰারৰণ্ণনায যোজনা সমত্তা।</p>
<p class="subhead">একুত্তরিকনযো চতুক্কৰারৰণ্ণনা</p>
<p class="bodytext"><a name="para324"></a><span class="paranum">৩২৪</span>. চতুক্কেসু এৰং ৰিনিচ্ছযো ৰেদিতব্বোতি যোজনা। <span class="bld">তিণৰত্থারকসমথট্ঠান</span>ন্তি তিণৰত্থারকসমথেন অধিকরণৰূপসমিতট্ঠানং। <span class="bld">পরস্স কম্মৰাচাযা</span>তি পরস্স করণভূতায কম্মৰাচায। <span class="bld">ততো</span>তি চতুক্কতো। <span class="bld">পরেসূ</span>তি অঞ্ঞেসু চতুক্কেসু এৰমত্থো ৰেদিতব্বোতি যোজনা। <span class="bld">তমেৰা</span>তি কাযদ্বারিকমেৰ। পুন <span class="bld">তমেৰা</span>তি ৰচীদ্বারিকমেৰ। আপজ্জিতব্বাপত্তিঞ্চ সহাগারসেয্যাপত্তিঞ্চাতি যোজনা। <span class="bld">জগ্গন্তো</span>তি জাগরন্তো।</p>
<p class="bodytext"><span class="bld">অচিত্তকো আপজ্জতি নামা</span>তি ‘‘অচিত্তকো ভিক্খু আপজ্জতি নামা’’তি ৰা ‘‘অচিত্তকো হুত্বা আপজ্জতি নামা’’তি ৰা যোজনা কাতব্বা। <span class="bld">সভাগ</span>ন্তি ৰত্থুসভাগং। <span class="bld">তঞ্চা</span>তি অঞ্ঞতরং তঞ্চ আপত্তিং। <span class="bld">ইতী</span>তি এৰং।</p>
<p class="bodytext"><span class="bld">কম্মেনা</span>তি সমনুভাসনকম্মেন। <span class="bld">কম্মেন ৰুট্ঠাতী</span>তি কম্মেন এৰ ৰুট্ঠাতি।</p>
<p class="bodytext"><span class="bld">সো</span>তি গিহিপরিক্খারো, আহটো হোতীতি সম্বন্ধো। <span class="bld">অৰাপুরণ</span>ন্তি কুঞ্চিকং। <span class="bld">অন্তো</span>তি ভণ্ডাগারস্স অন্তো।</p>
<p class="bodytext"><span class="bld">সম্মুখা</span> <a name="M0.0574"></a> <span class="bld">ৰুট্ঠাতী</span>তি সম্মুখা এৰ ৰুট্ঠাতি।</p>
<p class="bodytext">সযিতায এৰ ভিক্খুনিযাতি যোজনা। <span class="bld">ইদ</span>ন্তি সহাগারসেয্যাপত্তিং, পটিচ্চাতি সম্বন্ধো। <span class="bld">এত</span>ন্তি ‘‘লিঙ্গপাতুভাৰেনা’’তি ৰচনং, ৰুত্তন্তি সম্বন্ধো। <span class="bld">উভিন্নম্পী</span>তি ভিক্খুভিক্খুনীনম্পি <a name="V2.0205"></a>। <span class="bld">লিঙ্গপটিলাভেনা</span>তি ইত্থিলিঙ্গপটিলাভেন। <span class="bld">পঠম</span>ন্তি আদিকপ্পকালে। ‘‘পঠমং উপ্পন্নৰসেনা’’তি ইমিনা পুরে উপ্পন্নং <span class="bld">পুরিম</span>ন্তি ৰচনত্থং দস্সেতি। ‘‘সেট্ঠভাৰেনা’’তি ইমিনা পুরভাৰেন সেট্ঠভাৰেন উপ্পন্নং <span class="bld">পুরিম</span>ন্তি ৰচনত্থং দস্সেতি। ‘‘পুরিসলিঙ্গ’’ন্তি ইমিনা ইমপচ্চযস্স সরূপং দস্সেতি। <span class="bld">পুরিসকুত্তপুরিসাকারাদী</span>তি আদিসদ্দেন পুরিসনিমিত্তাদযো সঙ্গণ্হাতি। যানি ছচত্তালীস সিক্খাপদানীতি যোজনা। ইমিনা ৰুত্তনযানুসারেন দুতিযচতুক্কেপি অত্থো ৰেদিতব্বো। <span class="bld">তেহী</span>তি তিংসাধিকেহি সতসিক্খাপদেহি।</p>
<p class="bodytext"><span class="bld">মহাপদেসা</span>তি ৰিনযে (মহাৰ॰ ৩০৫) আগতা মহাপদেসা। কস্মা মহাপদেসা ‘‘সামুক্কংসা’’তি ৰুচ্চন্তীতি আহ <span class="bld">‘‘তে হী’’</span>তিআদি। তত্থ <span class="bld">তে</span>তি চত্তারো মহাপদেসা, ৰুচ্চন্তীতি সম্বন্ধো। ‘‘সয’’ন্তি ইমিনা <span class="bld">সামুক্কংসা</span>তি এত্থ সংসদ্দস্স সযমত্থং দস্সেতি। ‘‘উক্খিপিত্বা’’তি ইমিনা <span class="bld">উক্কংস</span>সদ্দো উক্খিপনত্থোতি দস্সেতি। ‘‘ঠপিতত্তা’’তি ইমিনা সযং উক্কংসিত্বা ঠপিতা <span class="bld">সামুক্কংসা</span>তি ৰচনত্থং দস্সেতি। ‘‘অজ্ঝোহরণীযপরিভোগা’’তি ইমিনা বাহিরপরিভোগং নিৰত্তেতি। <span class="bld">উদকং পনা</span>তি কেনচি অসংসগ্গং পসন্নোদকং পন। <span class="bld">কালে</span>তি সপ্পদট্ঠকালে। ‘‘পঞ্চ ৰা দস ৰা সীলানী’’তি ইমিনা পঞ্চ ৰা দস ৰা সীলানি উপাসকসীলন্তি দস্সেতি।</p>
<p class="bodytext"><span class="bld">তত্থ চা</span>তি ৰিহারে চ। <span class="bld">উভোপী</span>তি আগন্তুকাৰাসিকৰসেন উভোপি। <span class="bld">অসাধারণ</span>ন্তি দ্বীহি অসাধারণং। <span class="bld">আপত্তি</span>ন্তি ভিক্খুনীহিযেৰ সাধারণং আপত্তিং। <span class="bld">গমিযচতুক্কেপী</span>তি <span class="bld">পি</span>সদ্দো আগন্তুকচতুক্কং অপেক্খতি। <span class="bld">ৰত্থুনানত্ততাৰা</span>তি মেথুনাদিৰত্থুনানত্ততা এৰ। <span class="bld">হী</span>তি সচ্চং, যস্মা ৰা। <span class="bld">সা</span>তি আপত্তি। <span class="bld">তথা</span>তি যথা কাযসংসগ্গে, তথা লসুণখাদনেতি যোজনা। <span class="bld">এত্থা</span>তি ৰত্থুনানত্ততাদিচতুক্কে <a name="M0.0575"></a>। <span class="bld">চত্তারি পারাজিকানী</span>তি ভিক্খুপাতিমোক্খে আগতানি। ৰিসুং আপজ্জন্তেসুপি এসেৰ নযোতি সম্বন্ধো।</p>
<p class="bodytext"><span class="bld">পুরিমচতুক্কে</span>তি ৰত্থুনানত্ততাদিচতুক্কে। যো পঠমো পঞ্হোতি যোজনা। <span class="bld">ইধা</span>তি ৰত্থুসভাগতাদিচতুক্কে। <span class="bld">যো চা</span>তি যো চ পঞ্হো। <span class="bld">তত্থা</span>তি ৰত্থুনানত্ততাদিচতুক্কে। ততিযচতুত্থেসু পঞ্হেসূতি সম্বন্ধো।</p>
<p class="bodytext">‘‘সদ্ধিৰিহারিকস্সা’’তি পদং ‘‘কত্তব্ব’’ইতি পদে সম্পদানং।</p>
<p class="bodytext"><span class="bld">গরুক</span>ন্তি পারাজিকং। <span class="bld">লহুক</span>ন্তি থুল্লচ্চযং ৰা দুক্কটং ৰা।</p>
<p class="bodytext">অট্ঠন্নং <a name="V2.0206"></a> ভিক্খুনীনং পটিপাটিযা নিসীদিতব্বতো ৰুত্তং ‘‘নৰমভিক্খুনিতো’’তি। <span class="bld">পচ্চুট্ঠানারহা</span>তি পটিমুখং উপট্ঠাতুং অরহা। <span class="bld">অৰিসেসেন চা</span>তি ‘‘ভিক্খূ’’তি ৰা ‘‘ভিক্খুনী’’তি ৰা ৰিসেস, মকত্বা সামঞ্ঞেন চ। ‘‘আসনারহচতুক্কস্সা’’তি পদং ‘‘পঠমপদ’’ন্তি পদে অৰযৰিসম্বন্ধো।</p>
<p class="bodytext"><span class="bld">অসাধারণ</span>ন্তি ভিক্খূহি অসাধারণং। <span class="bld">ৰিকালে কপ্পতী</span>তি তদহুৰিকালে কপ্পতি। <span class="bld">কালাতীত</span>ন্তি কালযামসত্তহাতীতং। যাৰকালিকাদিত্তযঞ্চ অকপ্পিযমংসঞ্চ উগ্গহিতকঞ্চ অপটিগ্গহিতকঞ্চাতি যোজনা।</p>
<p class="bodytext">গুণঙ্গুণূপাহনঞ্চ ধুৰন্হানঞ্চ চম্মত্থরণঞ্চ গুণঙ্গুণূপাহনধুৰন্হানচম্মত্থরণানি। <span class="bld">ইমানি চত্তারী</span>তি পঞ্চৰগ্গেন গণেন উপসম্পদদানাদীনি। <span class="bld">ইধা</span>তি পচ্চন্তিমেসু জনপদেসু। <span class="bld">ইধা</span>তি মজ্ঝিমেসু। <span class="bld">ইদ</span>ন্তি চতুব্বিধং ৰত্থু। <span class="bld">দীপেতুম্পী</span>তি দীপনম্পি। তুংপচ্চযো হি কত্বত্থজোতকো। এসেৰ নযো <span class="bld">দীপেতুং পনা</span>তি এত্থাপি। সেসং অনুঞ্ঞাতকন্তি সম্বন্ধো। <span class="bld">উভযত্থপী</span>তি পচ্চন্তিমমজ্ঝিমৰসেন উভযত্থাপি।</p>
<p class="bodytext">ছন্দপারিসুদ্ধিঅক্খানং একং কত্বা <span class="bld">‘‘চত্তারো’’</span>তি ৰুত্তং। <span class="bld">চত্তারো পুব্বকিচ্চা</span>তি লিঙ্গৰিপল্লাসো, ‘‘চত্তারি পুব্বকিচ্চানী’’তি হি অত্থো। এৰং ৰুত্তানি ইমানি চত্তারীতি সম্বন্ধো। এৰং আগতা সম্মুতিযোতি সম্বন্ধো। <span class="bld">সব্বত্থা</span>তি সব্বেসু চতুক্কেসু।</p>
<p class="centered">ইতি চতুক্কৰারৰণ্ণনায যোজনা সমত্তা।</p>
<p class="subhead">একুত্তরিকনযো পঞ্চকৰারৰণ্ণনা</p>
<p class="bodytext"><a name="para325"></a><span class="paranum">৩২৫</span>. পঞ্চকেসু <a name="M0.0576"></a> ‘‘পঞ্চ পুগ্গলা নিযতা’’তি এতং আনন্তরিযানমেৰ গহণন্তি যোজনা। পঞ্চ ছেদন কা আপত্তিযো নাম ৰেদিতব্বাতি সম্বন্ধো। যা ৰিকপ্পনা ৰুত্তাতি যোজনা। <span class="bld">উস্সঙ্কিতো</span>তি উট্ঠহিত্বা সঙ্কিতো। <span class="bld">পরিসঙ্কিতো</span>তি পুনপ্পুনং সঙ্কিতো। অকুপ্পো অরহত্তফলসঙ্খাতো ধম্মো ইমস্সাতি <span class="bld">অকুপ্পধম্মো,</span> খীণাসৰো। খীণাসৰো সমানোপি উস্সঙ্কিতো চেৰ পরিসঙ্কিতো চাতি যোজনা। <span class="bld">পরিহরিতব্বা</span>তি অপনেতব্বা। <span class="bld">হী</span>তি সচ্চং, যস্মা ৰা। <span class="bld">এতেসূ</span>তি অগোচরেসু। <span class="bld">থূপচীৰর</span>ন্তি এত্থ থূপং পরিক্খিপিত্বা কতং চীৰরং থূপচীৰরন্তি দস্সেন্তো আহ ‘‘ৰম্মিক’’ন্তিআদি। ৰম্মিকো হি থূপযতি উদ্ধং আরোহতীতি <span class="bld">থূপো</span>তি ৰুচ্চতি <a name="V2.0207"></a>। <span class="bld">ন্হানট্ঠানে</span>তি সব্বেসং ন্হানট্ঠানে। তঞ্হি উদকেন কাযং অভিসিঞ্চতি এত্থাতি <span class="bld">অভিসেক</span>ন্তি ৰুচ্চতি। অভিসেকে ছড্ডিতং <span class="bld">আভিসেকিকং,</span> চীৰরং। তেন ৰুত্তং ‘‘ছড্ডিতচীৰর’’ন্তি। <span class="bld">ভতপটিযাভত</span>ন্তি এত্থ ভরধাতুযা পোসনত্থং পটিক্খিপিত্বা ধারণত্থং দস্সেন্তো আহ ‘‘সুসানং নেত্বা পুন আনীতক’’ন্তি। তত্থ ‘‘সুসান’’ন্তি ইমিনা কম্মং দস্সেতি, ‘‘পুনা’’তি ইমিনা পটিসদ্দস্স অত্থং দস্সেতি। ইমেহি পদেহি সুসানং ভতং হুত্বা গেহং পটিআভরিতব্বন্তি <span class="bld">ভতপটিযাভত</span>ন্তি ৰচনত্থং দস্সেতি, যকারো পদসন্ধিকরো। পাল়িযং, অট্ঠকথাযঞ্চ পোত্থকেসু ‘‘গতপটিযাগত’’ন্তি কণ্ঠজততিযক্খরেন পাঠো অত্থি, সো অসুন্দরো।</p>
<p class="bodytext">কাযো পঠমং, ৰাচা দুতিযং, কাযৰাচা ততিযং, ইদং সন্ধায <span class="bld">‘‘ততিযেনা’’</span>তি ৰুত্তং। <span class="bld">তত্থেৰা</span>তি অন্তরপেয্যালে এৰ।</p>
<p class="bodytext"><span class="bld">অদিন্ন</span>ন্তি এত্থ অকারস্স নকারিযভাৰঞ্চ তপচ্চযস্স কম্মৰাচকভাৰঞ্চ দস্সেন্তো আহ ‘‘অঞ্ঞেন ন দিন্ন’’ন্তি। তত্থ ‘‘অঞ্ঞেনা’’তি ইমিনা তপচ্চযস্স কম্মৰাচকভাৰং দস্সেতি, নকারেন অকারস্স কারিযং দস্সেতি। কেন কারণেন অৰিদিতন্তি আহ ‘‘পটিগ্গণ্হামীতি চেতনায অভাৰেনা’’তি। <span class="bld">অৰিদিত</span>ন্তি অপাকটং। <span class="bld">নটসমজ্জাদিদান</span>ন্তি নটসমজ্জাদীনং <a name="M0.0577"></a> সব্বেসং দানং। <span class="bld">উসভৰিস্সজ্জন</span>ন্তি উসভস্স ৰিস্সজ্জনং। ইদং উপলক্খণৰসেন ৰুত্তং। সব্বাসম্পি পন মনুস্সামনুস্সানং ইত্থীনং মেথুনরতিৰসেন পুরিসানং দানম্পি গহেতব্বং। <span class="bld">ইত্থিদান</span>ন্তি এত্থাপি যাসং কাসঞ্চি ইত্থীনং যেসং কেসঞ্চি পুরিসানং দানং গহেতব্বং। <span class="bld">পটিভানচিত্তকম্মদান</span>ন্তি মেথুনসেৰনপটিভানচিত্তকম্মদানং। <span class="bld">লোকস্সা</span>তি লোকেন। <span class="bld">কথেতুকম্যতা</span>তি কথেতুকামতা। ‘‘ন সুপ্পটিৰিনোদযা’’তি ইমিনা দুক্খেন পটিৰিনোদেতব্বাতি <span class="bld">দুপ্পটিৰিনোদযা,</span> পটিৰিনোদেতুং ন সুকরাতি দস্সেতি। <span class="bld">উপাযেনা</span>তি যুত্তিযা।</p>
<p class="bodytext">ফুস্সদেৰত্থেরো অট্ঠাসি কিরাতি সম্বন্ধো। <span class="bld">একংস</span>ন্তি ভুম্মত্থে চেতং উপযোগৰচনং। একস্মিং অংসেতি হি অত্থো। <span class="bld">বুদ্ধারম্মণ</span>ন্তি বুদ্ধগুণারম্মণং। <span class="bld">মারো</span>তি দেৰপুত্তমারো, গতোতি সম্বন্ধো। <span class="bld">গোময</span>ন্তি গোমীল়্হং। <span class="bld">জরগ্গৰো</span>তি জরগোণো। <span class="bld">তাদিসমেৰা</span>তি গোমযৰিপ্পকিরণসভাৰমেৰ। <span class="bld">ৰিপ্পকার</span>ন্তি ৰিসেসপকারেন করণং। <span class="bld">ৰঙ্কপাদ</span>ন্তি কুটিলপাদং। <span class="bld">পরিকসন্তো</span>তি পরিচ্ছেদং কত্বা ৰিলেখন্তো। <span class="bld">ৰিগচ্ছপুরিসো</span>তি ৰিকারং, ৰিরূপং ৰা গতপুরিসো। ‘‘ৰিভচ্ছপুরিসো’’তিপি পাঠো, ৰিসেসেন সোভণং ভক্খপুরিসোতি অত্থো। অযমেৰ পাঠো অভিধানাদীসু (অভিধানপ্পদীপিকাযং ১০২ গাথাযং) দিস্সতি। <span class="bld">সমন্তা</span>তি কটঅন্ধকারৰিহারস্স <a name="V2.0208"></a> সমন্ততো। মারো সিযা নু খোতি যোজনা। ন অসক্খিং ইতি আহাতি যোজনা। <span class="bld">দিট্ঠপুব্বো</span>তি পুব্বে দিট্ঠো। <span class="bld">মহানুভাৰো</span>তি দেৰিদ্ধিযা মহানুভাৰো। <span class="bld">ইঙ্ঘা</span>তি উয্যোজনত্থে নিপাতো, উয্যোজেমীতি অত্থো। <span class="bld">অত্তভাৰ</span>ন্তি তৰ অত্তভাৰং। <span class="bld">তাদিসং রূপ</span>ন্তি বুদ্ধস্স ভগৰতো অত্তভাৰসদিসং রূপং। <span class="bld">তংসরিক্খক</span>ন্তি তেন রূপেন সদিসং। পতিরূপমেৰ সদিসট্ঠেন <span class="bld">পতিরূপকং,</span> ন একংসসদিসং রূপং কিঞ্চি সদিসরূপন্তি অত্থো। <span class="bld">সকত্তভাৰ</span>ন্তি সস্স এসো সকো, সোযেৰ অত্তভাৰো সকত্তভাৰো, তং। <span class="bld">অয</span>ন্তি মারো। <span class="bld">কথ</span>ন্তি <a name="M0.0578"></a> কেন কারণেন ভগৰা ন সোভতি নু খো, সোভতিযেৰাতি অত্থো। তদেৰ সমত্থেতুং ৰুত্তং ‘‘সব্বসো ৰীতরাগদোসমোহো’’তি। <span class="bld">ৰঞ্চিতোম্হী</span>তি অহং ৰঞ্চিতো অম্হি। <span class="bld">কিং অত্থী</span>তি কিং নাম অত্থি, মম ৰঞ্চনচিত্তং নত্থীতি অধিপ্পাযো। দহরভিক্খু পটিলভতীতিআদিনা সম্বন্ধিতব্বং।</p>
<p class="bodytext">দহরভিক্খু অট্ঠাসীতি সম্বন্ধো। সঙ্কারছড্ডনিং পচ্ছিন্তি সম্বন্ধো। সঙ্কারং ছড্ডেতি ইমাযাতি <span class="bld">সঙ্কারছড্ডনী</span>। তিস্সদত্তত্থেরো নাম পুচ্ছীতি সম্বন্ধো। <span class="bld">নাৰাতো</span>তি পোততো। <span class="bld">পঞ্হাসহস্স</span>ন্তি সমথৰিপস্সনাকম্মট্ঠানেসু পুচ্ছাসহস্সং। <span class="bld">পুচ্ছী</span>তি দহরং পুচ্ছি। <span class="bld">পরিচ্ছিন্দী</span>তি তস্মিং দিৰসে কাতব্বৰত্তং নিট্ঠপেসীতি অত্থো। <span class="bld">যোনকৰিসযতো</span>তি যোনকলোকতো। <span class="bld">অট্ঠ কপ্পে অনুস্সরী</span>তি চেতিযঙ্গণং দিস্বা চিত্তস্স পসীদনতো পুব্বেনিৰাসঞাণেন অট্ঠ কপ্পে অনুস্সরি।</p>
<p class="bodytext">একো ভিক্খু গতোতি সম্বন্ধো। <span class="bld">দেৰতা পুপ্ফহত্থা অট্ঠংসূ</span>তি মনুস্সৰেসং গহেত্বা অট্ঠংসু। তেন ৰুত্তং ‘‘কতরগামৰাসিকাত্থা’’তি। তুম্হে কতরস্মিং গামে ৰসনসীলা অত্থ ভৰথাতি যোজনা। <span class="bld">ইধেৰা</span>তি ইমস্মিংযেৰ ঠানে। <span class="bld">ঠিতাম্হা</span>তি মযং ঠিতা অম্হাতি যোজনা।</p>
<p class="bodytext"><span class="bld">অযং কথা</span>তি অযং ৰক্খমানকথা। কিং অমচ্চপুত্তো পাসাদিকো নু খোতি যোজনা। <span class="bld">নে</span>তি অমচ্চপুত্তঅভযত্থেরে। ঞাতকা অগমংসূতি সম্বন্ধো। থেরমাতাপি পহিণীতি সম্বন্ধো। <span class="bld">পি</span>সদ্দেন ঞাতকে অপেক্খতি। পহিণাকারং দস্সেন্তো আহ ‘‘পুত্তো মে’’তিআদি। অমচ্চপুত্তো আরূল়্হোতি সম্বন্ধো। অভযত্থেরো আহাতি সম্বন্ধো। <span class="bld">তেনা</span>তি অমচ্চপুত্তেন। <span class="bld">যুগগ্গাহ</span>ন্তি যুগস্স গাহং। ‘‘মহল্লকত্থেরস্স সম্মট্ঠট্ঠানে কচৰরং ছড্ডেত্বা’’তি ৰচনং আৰি করোন্তো আহ <span class="bld">‘‘অতীতত্তভাৰে কিরা’’</span>তিআদি। অমচ্চপুত্তো ছড্ডেসীতি সম্বন্ধো।</p>
<p class="bodytext"><span class="bld">ত</span>ন্তি সম্মজ্জনৰত্তং। <span class="bld">তত্রা</span>তি ‘‘সত্থুসাসনং কতং হোতী’’তিৰচনে। আযস্মা সারিপুত্তো নিসীদি কিরাতি সম্বন্ধো। ভগৰা পচ্চাগঞ্ছীতি <a name="M0.0579"></a> সম্বন্ধো। <span class="bld">পাদানী</span>তি পাদস্স অক্কমনট্ঠানানি, পাদচেতিযানীতি অত্থো। থেরো নিসীদীতি সম্বন্ধো। জণ্ণুকেহি পতিট্ঠায ‘‘পাদচেতিযং <a name="V2.0209"></a> ৰন্দিত্বা’’তি পাঠসেসো অজ্ঝাহরিতব্বো। মে নিসিন্নভাৰং মে সত্থা অঞ্ঞাসি ৰতাতি যোজনা। মেসদ্দো হি পুব্বপরাপেক্খো। <span class="bld">চোদন</span>ন্তি দোসারোপনং। <span class="bld">কারেস্সামী</span>তি দসবলং কারেস্সামি। ভগৰা আহাতি সম্বন্ধো। <span class="bld">গতোসী</span>তি ত্বং গতো অসি, ৰিচরন্তস্স তুয্হং ন পতিরূপন্তি যোজনা। <span class="bld">ততো</span>তি চোদনকালতো।</p>
<p class="bodytext">এত্তকো ৰিনিচ্ছযো উপলব্ভতীতি সম্বন্ধো। <span class="bld">ভাসপরিযন্ত</span>ন্তি ৰচনপরিচ্ছেদং। <span class="bld">অয</span>ন্তি কথা। এত্তকং ৰচনন্তি সম্বন্ধো। <span class="bld">গয্হূপগ</span>ন্তি গহেতব্বভাৰং উপগমনং, গণ্হিতুং খমনীযন্তি অত্থো। <span class="bld">তানী</span>তি দ্বে মূলানি। পুন <span class="bld">তানী</span>তি সমুদযভূতানি ছ আপত্তিসমুট্ঠানানি। <span class="bld">ৰত্থু</span>ন্তি মেথুনাদিৰত্থুং। <span class="bld">ইতিপী</span>তি <span class="bld">পি</span>সদ্দো পঠমনযং অপেক্খতি। এত্থ পঠমনযে মূলেন সমুদযস্স পাযতো অভেদো হোতি, পচ্ছিমনযে পন সব্বথা ভেদো হোতি। তস্মা পচ্ছিমনযোযেৰ যুত্ততরোতি দট্ঠব্বো। ‘‘ৰূপসম্মতী’’তি ইমিনা ‘‘নিরুজ্ঝতী’’তি পদস্স সমুচ্ছেদনিরোধং দস্সেতি। <span class="bld">ৰুট্ঠানেনা</span>তি পরিৰাসাদিৰিনযকম্মেন।</p>
<p class="bodytext">তেত্তিংসমূলানং সরূপং দস্সেন্তো আহ ‘‘ৰিৰাদাধিকরণস্স দ্বাদস মূলানী’’তিআদি। একং মূলন্তি সম্বন্ধো। <span class="bld">তানী</span>তি তেত্তিংস মূলানি। <span class="bld">পরতো</span>তি পরস্মিং। ‘‘অট্ঠারস ভেদকরৰত্থূনী’’তিআদিনা অধিকরণানং সমুট্ঠানং দস্সেতি। চত্তারি সঙ্ঘকিচ্চানি নিস্সায উপ্পজ্জতীতি যোজনা। <span class="bld">ইদ</span>ন্তি ৰত্থু। <span class="bld">সত্তন্নং নিদান</span>ন্তি সত্তন্নং আপত্তিক্খন্ধানং পঞ্ঞত্তিট্ঠানসঙ্খাতং নিদানং। <span class="bld">এত্থা</span>তি ঠানে। <span class="bld">পঞ্ঞত্তিং ন জানাতী</span>তি এত্থ ‘‘অনুপঞ্ঞত্তিং ন জানাতী’’তি ৰক্খমানত্তা পঠমপঞ্ঞত্তি গহেতব্বাতি আহ ‘‘পঠমপঞ্ঞত্তিং ন জানাতী’’তি। <span class="bld">অনুপঞ্ঞত্তী</span>তি এত্থ অনুসদ্দো নউপচ্ছিন্নত্থোতি আহ ‘‘পুনপ্পুনং পঞ্ঞত্তিং ন জানাতী’’তি। পচ্ছাত্থোপি যুজ্জতেৰ পঠমপঞ্ঞত্তিতো পচ্ছা পঞ্ঞত্তত্তা। <span class="bld">অনুসন্ধিৰচনপথ</span>ন্তি এত্থ অনুসন্ধীনং ৰসেন ৰচনপথন্তি দস্সেন্তো আহ ‘‘কথানুসন্ধিৰিনিচ্ছযানুসন্ধিৰসেন ৰত্থু’’ন্তি। <span class="bld">ঞত্তিকিচ্চ</span>ন্তি ঞত্তিযা কিচ্চং <a name="M0.0580"></a>। ইমিনা <span class="bld">ঞত্তিযা</span>তি এত্থ সাম্যত্থে সামিৰচনং। করধাতুসম্বন্ধে করণৰচনম্পি যুজ্জতেৰ। <span class="bld">করণ</span>ন্তি এত্থ চ যুপচ্চযস্স কম্মত্থভাৰঞ্চ দস্সেতি। ন কেৰলং ঞত্তিকম্মে এৰ ঞত্তিকিচ্চং ন জানাতি, অথ খো ঞত্তিদুতিযঞত্তিচতুত্থকম্মেসুপি ন জানাতীতি দস্সেন্তো আহ ‘‘ঞত্তিদুতিযঞত্তিচতুত্থকম্মেসূ’’তিআদি। <span class="bld">পুব্বে ঠপেতব্বা</span>তি ঞত্তি নাম কম্মৰাচায পুব্বে ঠপেতব্বাতি ন জানাতি। ইমিনা নপুব্বকুসলভাৰং দস্সেতি। ‘‘পচ্ছা’’তি ইমিনা নঅপরকুসলভাৰং দস্সেতি। <span class="bld">পি</span>সদ্দেন পঠমনযং অপেক্খতি। ‘‘কালং ন জানাতী’’তি ইমিনা <span class="bld">অকালঞ্ঞূ</span>তি পদস্স ৰিগ্গহৰাক্যং দস্সেতি। কালং দস্সেন্তো আহ ‘‘অনজ্ঝিট্ঠো’’তিআদি।</p>
<p class="bodytext">‘‘ধুতঙ্গে <a name="V2.0210"></a> আনিসংসং অজানিত্বা’’তি ইমিনা মন্দমোমূহানং ফলং দস্সেতি। <span class="bld">পাপিচ্ছো</span>তি এত্থ পাপিচ্ছো নাম পচ্চযলাভস্স পত্থনাতি আহ ‘‘পচ্চযলাভং পত্থযমানো’’তি। কাযৰিৰেকো চ চিত্তৰিৰেকো চ উপধিৰিৰেকো চ <span class="bld">কাযচিত্তউপধিৰিৰেকং,</span> সমাহারদ্বন্দো, পুব্বপদেসু উত্তরপদলোপো। <span class="bld">এতস্সা</span>তি আরঞ্ঞিকস্স। ইমিনা ইমায অত্থো <span class="bld">ইদমত্থো,</span> সো এতস্সত্থীতি <span class="bld">ইদমত্থী</span>তি ৰচনত্থং দস্সেতি। <span class="bld">অপ্পিচ্ছঞ্ঞেৰা</span>তিআদীসু <span class="bld">এৰ</span>সদ্দানং ছড্ডেতব্বত্থং দস্সেন্তো আহ ‘‘ন অঞ্ঞং কিঞ্চি লোকামিস’’ন্তি।</p>
<p class="bodytext"><span class="bld">নৰৰিধ</span>ন্তি দিৰসৰসেন তিৰিধং, তথা কত্তব্বাকারৰসেন, তথা কারকৰসেনাতি নৰৰিধং উপোসথং।</p>
<p class="bodytext">কাযদুচ্চরিতাদি যস্মা ন পসাদং সংৰত্তেতি, ন পসাদায ৰা সংৰত্ততি, তস্মা <span class="bld">অপাসাদিক</span>ন্তি ৰুচ্চতি। তেন ৰুত্তং ‘‘অপাসাদিকন্তি কাযদুচ্চরিতাদি অকুসল’’ন্তি। <span class="bld">ৰেলং অতিক্কম্মা</span>তি ভোজনাদিকালং অতিক্কমিত্বা। ইমিনা <span class="bld">অতিৰেল</span>ন্তি এত্থ অতিসদ্দস্স অতিক্কমনত্থঞ্চ ‘‘অতিৰেল’’ন্তি পদস্স ‘‘ৰিহরতো’’তি পদে কিরিযৰিসেসনভাৰঞ্চ দস্সেতি। অপ্পং কালন্তি যোজনা। অৰতরণং <span class="bld">ওতারো</span>তি দস্সেন্তো আহ ‘‘ওতরণ’’ন্তি। <span class="bld">সব্বত্থা</span>তি সব্বেসু পঞ্চকেসু।</p>
<p class="centered">ইতি পঞ্চকৰারৰণ্ণনায যোজনা সমত্তা।</p>
<p class="subhead">একুত্তরিকনযো ছক্কৰারৰণ্ণনা</p>
<p class="bodytext"><a name="para326"></a><span class="paranum">৩২৬</span>. ছক্কেসু <a name="M0.0581"></a> এৰমত্থো ৰেদিতব্বোতি যোজনা। <span class="bld">ইতী</span>তি এৰং। ইমা ছ সামীচিযোতি যোজনা। <span class="bld">তত্থা</span>তি ছসু আকারেসু। <span class="bld">সতিসম্মোসেনা</span>তি সতিযা ৰিপ্পৰাসেন।</p>
<p class="bodytext"><span class="bld">তত্থা</span>তি চুদ্দসসু পরমেসু। <span class="bld">ততো</span>তি ছক্কতো। <span class="bld">একং অপনেত্বা</span>তি যংকিঞ্চি একং অপনেত্বা। <span class="bld">সেসেসূ</span>তি ছহি পরমেহি সেসেসু অট্ঠসু পরমেসু। <span class="bld">অঞ্ঞানিপি ছক্কানী</span>তি পঠমছক্কতো অঞ্ঞানিপি অট্ঠ ছক্কানি।</p>
<p class="bodytext"><span class="bld">ছ আপত্তিযোতি তীণি ছক্কানী</span>তি ‘‘ছ আপত্তিযো’’তি ৰুত্তানি তীণি ছক্কানীতি যোজনা <a name="V2.0211"></a>। ৰুত্তদ্বযং একং কত্বা। <span class="bld">ন্হানে</span>তি ন্হানসিক্খাপদে। <span class="bld">ছক্কদ্বয</span>ন্তি আদাযসমাদাযৰসেন ছক্কদ্বযং। <span class="bld">সব্বত্থা</span>তি সব্বেসু ছক্কেসু।</p>
<p class="centered">ইতি ছক্কৰারৰণ্ণনায যোজনা সমত্তা।</p>
<p class="subhead">একুত্তরিকনযো সত্তকৰারৰণ্ণনা</p>
<p class="bodytext"><a name="para327"></a><span class="paranum">৩২৭</span>. সত্তকেসু ছসু সামীচীসু পক্খিপিত্বাতি সম্বন্ধো। <span class="bld">তত্থেৰা</span>তি সমথক্খন্ধকে এৰ।</p>
<p class="bodytext"><span class="bld">চম্পেয্যকে</span>তি চম্পেয্যক্খন্ধকে। <span class="bld">‘‘অসদ্ধম্মা’’</span>তি পদস্স ভেদনিস্সিততুল্যনিস্সিতসমাসং দস্সেন্তো আহ ‘‘অসতং ধম্মা’’তিআদি। তত্থ ‘‘অসতং ধম্মা’’তি ইমিনা ভেদনিস্সিতসমাসং দস্সেতি, ‘‘অসন্তো ৰা ধম্মা’’তি ইমিনা তুল্যনিস্সিতসমাসং দস্সেতি। <span class="bld">সব্বত্থা</span>তি সব্বেসু সত্তকেসু। সেসং সুৰিঞ্ঞেয্যমেৰ।</p>
<p class="centered">ইতি সত্তকৰারৰণ্ণনায যোজনা সমত্তা।</p>
<p class="subhead">একুত্তরিকনযো অট্ঠকৰারৰণ্ণনা</p>
<p class="bodytext"><a name="para328"></a><span class="paranum">৩২৮</span>. অট্ঠকেসু <a name="M0.0582"></a> অট্ঠানিসংসাদীনং দেসনাকারদেসনট্ঠানানি দস্সেন্তো আহ ‘‘ন ময’’ন্তিআদি। তত্থ ‘‘ন মযং…পে॰… করিস্সামা’’তি ইমিনা দেসনাকারং দস্সেতি, ‘‘কোসম্বকক্খন্ধকে’’তি ইমিনা দেসনট্ঠানং দস্সেতি। <span class="bld">তম্পী</span>তি দুতিযঅট্ঠকম্পি।</p>
<p class="bodytext">তেরসকে ৰুত্তাতি সম্বন্ধো। <span class="bld">কুলানি দূসেতী</span>তি এত্থ ‘‘দূসেতী’’তি কিরিযাপদস্স করণং দস্সেন্তো আহ ‘‘পুপ্ফেন ৰা’’তিআদি। ইমেহি অট্ঠহি দূসেতীতি যোজনা। ‘‘লাভেনা’’তিআদিনা <span class="bld">‘‘অট্ঠহি অসদ্ধম্মেহী’’</span>তি এত্থ অসদ্ধম্মসরূপং দস্সেতি। <span class="bld">সারাগো</span>তি সংরাগো, ভুসং রজ্জনন্তি অত্থো। <span class="bld">পটিৰিরোধো</span>তি দোসো। সো হি যস্মা অলাভাদীসু পটিৰিরুজ্ঝতি, তস্মা পটিৰিরোধোতি ৰুচ্চতি। <span class="bld">পাল়িয</span>ন্তি ৰিনযপাল়িযং।</p>
<p class="bodytext"><span class="bld">পাণ</span>ন্তিআদিকা দ্বে গাথাযো দ্বাদসক্খরেন বন্ধিতা। পঠমগাথায ততিযপাদে চরিযসদ্দেন <a name="V2.0212"></a> যুত্তত্তা একক্খরো অধিকো। অযং পনেত্থ যোজনা – পাণং <span class="bld">ন হনে</span> ন ঘাতেয্য, আদিন্নঞ্চ <span class="bld">ন আদিযে</span> ন গণ্হেয্য, <span class="bld">মুসা</span> ৰিতথৰচনং <span class="bld">ন ভাসে</span> ন কথেয্য, <span class="bld">মজ্জপো</span> মজ্জপানং ন চ সিযা, <span class="bld">অব্রহ্মচরিযা</span> মেথুনা ৰিরমেয্য, রত্তিং ৰিকালভোজনং ন ভুঞ্জেয্য।</p>
<p class="bodytext">মালং ন ধারে ন ধারেয্য, গন্ধঞ্চ ন আচরে, সন্থতে মঞ্চে চ ছমাযঞ্চ সযেথ। এতঞ্হি উপোসথং অট্ঠঙ্গিকং উপোসথং ইতি দুক্খন্তগুনা বুদ্ধেন পকাসিতন্তি আহু পণ্ডিতাতি।</p>
<p class="bodytext"><span class="bld">সঙ্ঘভেদকে</span>তি সঙ্ঘভেদকক্খন্ধকে। <span class="bld">তাসংযেৰা</span>তি ভিক্খুনীনমেৰ। ‘‘উপাসিকা অট্ঠ ৰরানি যাচতী’’তি এৰং সামঞ্ঞৰচনস্সাপি অত্থপকরণাদিনা ৰিসেসৰিসযো হোতীতি আহ <span class="bld">‘‘ৰিসাখা’’</span>তি। সা হি ৰিৰিধা পুত্তনত্তুসঙ্খাতা সাখা এতিস্সাত্থীতি <span class="bld">ৰিসাখা</span>তি ৰুচ্চতি। <span class="bld">সব্বত্থা</span>তি সব্বেসু অট্ঠকেসু। সেসং সুৰিঞ্ঞেয্যমেৰ।</p>
<p class="centered">ইতি অট্ঠকৰারৰণ্ণনায যোজনা সমত্তা।</p>
<p class="subhead">একুত্তরিকনযো নৰকৰারৰণ্ণনা</p>
<p class="bodytext"><a name="para329"></a><span class="paranum">৩২৯</span>. নৰকেসু <a name="M0.0583"></a> <span class="bld">অচরীতিআদীনী</span>তি আদিসদ্দেন ‘‘চরতি, চরিস্সতী’’তিআদীনি (দী॰ নি॰ ৩.৩৪০; অট্ঠ॰ নি॰ ৯.২৯-৩০) সঙ্গণ্হাতি। <span class="bld">তং কুতেত্থ লব্ভা</span>তি এত্থ <span class="bld">ত</span>ন্তি অনত্থচরণং, কোপকরণং ৰা। <span class="bld">কুতো</span>তি কেন কারণেন। <span class="bld">এত্থা</span>তি এতস্মিং অনত্থচরকপুগ্গলে। <span class="bld">লব্ভা</span>তি লদ্ধা, সক্কা লদ্ধুং ন লব্ভা এৰাতি অত্থো। নৰন্নং ৰা ভিক্খূনং কারণাতি যোজনা। <span class="bld">তণ্হ</span>ন্তি দ্বীসু এসনতণ্হাএসিততণ্হাসু এসনতণ্হং। <span class="bld">পটিচ্চা</span>তি আরব্ভ। <span class="bld">পরিযেসনা</span>তি পুনপ্পুনং এসনা। <span class="bld">লাভো</span>তি রূপাদিআরম্মণলাভো। <span class="bld">ৰিনিচ্ছযো</span>তি ঞাণতণ্হাদিট্ঠিৰিতক্কৰসেন চতুব্বিধো ৰিনিচ্ছযো। চতুব্বিধো হি ধম্মো ‘‘এত্তকং ময্হং ভৰিস্সতী’’তিআদিনা ৰিনিচ্ছিনতি অনেনাতি ৰিনিচ্ছযোতি ৰুচ্চতি। <span class="bld">ছন্দরাগো</span>তি বলৰরাগো। <span class="bld">অজ্ঝোসান</span>ন্তি ‘‘অহং মম’’ন্তি বলৰসন্নিট্ঠানং, <span class="bld">পরিগ্গহো</span>তি তণ্হাদিট্ঠিৰসেন পরিচ্ছিন্দিত্বা গহণং। <span class="bld">মচ্ছরিয</span>ন্তি পরেসং সাধারণভাৰস্স অসহনতা। <span class="bld">আরক্খা</span>তি দ্বারপিদহনমঞ্জূসগোপনাদিৰসেন আভুসো রক্খনং। <span class="bld">আরক্খাধিকরণন্তি</span> আরক্খকারণা, হেত্বত্থে চেতং পচ্চত্তৰচনং। দণ্ডাদানাদীসু পরনিসেধনত্থং দণ্ডস্স আদানং <span class="bld">দণ্ডাদানং</span>। তথা একতোধারাদিনো সত্থস্স আদানং <span class="bld">সত্থাদানং। কলহো</span>তি কাযকলহোপি ৰাচাকলহোপি। <span class="bld">ৰিগ্গহো</span>তি <a name="V2.0213"></a> ৰিরুদ্ধৰসেন গহণং। <span class="bld">ৰিৰাদো</span>তি ৰিরুদ্ধৰসেন ৰদনং। ‘‘তুৰং তুৰ’’ন্তি অনাদরৰসেন ৰদনং <span class="bld">তুৰংতুৰং ৰাদো,</span> পেসুঞ্ঞৰসেন ৰদনং <span class="bld">পেসুঞ্ঞৰাদো,</span> মুসাৰসেন ৰদনং <span class="bld">মুসাৰাদো,</span> দণ্ডাদানঞ্চ সত্থাদানঞ্চ কলহো চ ৰিগ্গহো চ ৰিৰাদো চ তুৰংতুৰংৰাদো চ পেসুঞ্ঞৰাদো চ মুসাৰাদো চ <span class="bld">দণ্ডাদান…পে॰… মুসাৰাদা। মুসাৰাদা</span>তি এত্থ <span class="bld">ৰাদ</span>সদ্দো ‘‘তুৰং তুৰ’’ন্তি চ ‘‘পেসুঞ্ঞ’’ন্তি চ এত্থাপি যোজেতব্বো। ‘‘অহং সেয্যোহমস্মী’’তি পৰত্তমানাদযোতি যোজনা। <span class="bld">অধিট্ঠিতকালতো পট্ঠায ন ৰিকপ্পেতব্বানী</span>তি অধিট্ঠানৰিকপ্পনং একতো ন কাতব্বং, অধিট্ঠিতে ন ৰিকপ্পেতব্বন্তি অধিপ্পাযো। পরিণতং লাভং পরিণামেতীতি সম্বন্ধো।</p>
<p class="bodytext"><span class="bld">এতেসংযেৰ</span> <a name="M0.0584"></a> <span class="bld">দানান</span>ন্তি এতেসংযেৰ অধম্মিকানং দানানং। <span class="bld">সঙ্ঘস্স নিন্ন</span>ন্তি সঙ্ঘস্স নতং, নামিতং ৰা লাভন্তি সম্বন্ধো। সঙ্ঘস্স নমতি, নামিযতীতি ৰা <span class="bld">নিন্নং। তেসংযেৰা</span>তি তেসংযেৰ তিণ্ণং ধম্মিকদানানং। তযো তযো দানপটিগ্গহপরিভোগে সম্পিণ্ডেত্বা নৰকো গহেতব্বো। <span class="bld">তত্থেৰা</span>তি সমথক্খন্ধকে এৰ। <span class="bld">ওৰাদৰগ্গস্সা</span>তি ভিক্খুনোৰাদৰগ্গস্স। <span class="bld">তত্থেৰা</span>তি ওৰাদৰগ্গস্স পঠমসিক্খাপদে এৰ। <span class="bld">সব্বত্থা</span>তি সব্বেসু নৰকেসু।</p>
<p class="centered">ইতি নৰকৰারৰণ্ণনায যোজনা সমত্তা।</p>
<p class="subhead">একুত্তরিকনযো দসকৰারৰণ্ণনা</p>
<p class="bodytext"><a name="para330"></a><span class="paranum">৩৩০</span>. দসকেসু <span class="bld">অট্ঠানে ৰা পনা</span>তি অকারণে ৰা পন। <span class="bld">তত্থা</span>তি নৰকেসু। ‘‘নত্থি দিন্নন্তিআদিৰসেনা’’তি আদিসদ্দেন ‘‘নত্থি যিট্ঠং নত্থি হুত’’ন্তিআদযো (ধ॰ স॰ ১২২১; ম॰ নি॰ ৯৪.২২৫; ৩.৯১, ১১৬; সং॰ নি॰ ৩.২১০; অ॰ নি॰ ১০.১৭৬) নৰ নত্থিকা সঙ্গহেতব্বা। <span class="bld">‘‘সস্সতো লোকোতি আদিৰসেনা’’</span>তিআদিসদ্দেন (দী॰ নি॰ ১.৩১; ম॰ নি॰ ১.২৬৯) ‘‘অসস্সতো লোকো’’তিআদযো (ম॰ নি॰ ১.২৬৯) নৰ অন্তগ্গাহিকে সঙ্গণ্হাতি। <span class="bld">ৰিপরীতা সম্মত্তা</span>তি দসহি মিচ্ছত্তেহি ৰিপরীতা দস সম্মত্তা সম্মাদিট্ঠি সম্মাসঙ্কপ্পো সম্মাৰাচা সম্মাকম্মন্তো সম্মাআজীৰো সম্মাৰাযামো সম্মাসতি সম্মাসমাধি সম্মাঞাণং সম্মাৰিমুত্তীতি।</p>
<p class="bodytext">দস আদীনৰা নিদ্দিট্ঠাতি সম্বন্ধো। <span class="bld">উন্দূরক্খাযিত</span>ন্তি মূসিকেন খাদিতং। এত্থ হি খেধাতু খাদনত্থো হোতি। <span class="bld">অগ্গিদড্ঢ</span>ন্তি অগ্গিনা দড্ঢং। <span class="bld">এতেসূ</span>তি এতেসু দসসু পংসুকূলেসু। <span class="bld">উদকসাটিকং ৰা সংকচ্চিকং ৰা</span>তি ভিক্খুনীনং উদকসাটিকং <a name="V2.0214"></a> ৰা সংকচ্চিকং ৰা। এত্থ <span class="bld">ৰা</span>সদ্দো অনিযমৰিকপ্পত্থো।</p>
<p class="bodytext"><span class="bld">পণ্ণসন্থারো</span> তিণসন্থারেন সঙ্গহিতো। <span class="bld">সব্বত্থা</span>তি সব্বেসু দসকেসু।</p>
<p class="centered">ইতি দসকৰারৰণ্ণনায যোজনা সমত্তা।</p>
<p class="subhead">একুত্তরিকনযো একাদসকৰারৰণ্ণনা</p>
<p class="bodytext"><a name="para331"></a><span class="paranum">৩৩১</span>. একাদসকেসু <a name="M0.0585"></a> <span class="bld">তিণপাদুকা</span>তি মুঞ্জপব্বজেহি অৰসেসা তিণমযপাদুকা। <span class="bld">কট্ঠপাদুকসঙ্গহমেৰা</span>তি কট্ঠপাদুকে সঙ্গহং এৰ। <span class="bld">তম্বলোহমযেন ৰা দারুমযেন ৰা</span>তি <span class="bld">ৰা</span>সদ্দো অনিযমৰিকপ্পত্থো। <span class="bld">‘‘নসি অনিমিত্তা’’</span>তিআদযো ভিক্খুনিক্খন্ধকে (চূল়ৰ॰ ৪২৩) নিদ্দিট্ঠা। <span class="bld">তে সব্বে</span>তি সব্বে তে গণ্ঠিকৰিধা। <span class="bld">নগ্গেনা</span>তি অচেলকেন। <span class="bld">তে সব্বে</span>তি সব্বে তে অৰন্দিযপুগ্গলা। <span class="bld">পুব্বে</span>তি দসকে। <span class="bld">কম্মৰগ্গে</span>তি অৰসানে কম্মৰগ্গে।</p>
<p class="bodytext">সো ভিক্খু যং ন নিগচ্ছেয্য, এতং ন নিগতং অট্ঠানং অনৰকাসোতি যোজনা। এৰঞ্হি সতি <span class="bld">যং</span>সদ্দো কিরিযাপরামসনো হোতি, অথ ৰা যং যেন কারণেন ন নিগচ্ছেয্য, এতং কারণং অট্ঠানন্তি যোজনা। অনধিগতং সমাধিন্তি যোজনা। <span class="bld">সদ্ধম্মাস্সা</span>তি সদ্ধম্মা অস্স। অস্স অক্কোসকপরিভাসকস্স ভিক্খুস্স সদ্ধম্মা ন ৰোদাযন্তি ন পরিযোদপেন্তীতি অত্থো। <span class="bld">রোগাতঙ্ক</span>ন্তি রোগসঙ্খাতং আতঙ্কং। <span class="bld">নিরযং উপপজ্জতী</span>তি নিরযম্হি উপপজ্জতি। <span class="bld">‘‘উপপজ্জতী’’</span>তি এত্থ উপইতি কম্মপ্পৰচনীযউপসগ্গেন যুত্তত্তা ‘‘নিরয’’ন্তি এত্থ ভুম্মত্থে উপযোগৰচনং দট্ঠব্বং। <span class="bld">এত্থ</span> এতস্মিং অঙ্গুত্তরপাল়িযং (অ॰ নি॰ ১১.৬)।</p>
<p class="bodytext"><span class="bld">আসেৰিতাযা</span>তি এত্থ আত্যূপসগ্গো আদিকম্মত্থোতি আহ ‘‘আদিতো পট্ঠায সেৰিতাযা’’তি। ‘‘নিপ্ফাদিতাযা’’তিইমিনা <span class="bld">ভাৰিতাযা</span>তি এত্থ ভূসদ্দো সত্তত্থোতি দস্সেতি, ‘‘ৰড্ঢিতাযা’’তি ইমিনা ৰড্ঢনত্থোতি দস্সেতি। <span class="bld">বহুলীকতাযা</span>তি এত্থ বহুলং নাম অত্থতো পুনপ্পুনন্তি আহ ‘‘পুনপ্পুনং কতাযা’’তি। <span class="bld">সুযুত্তযানসদিসাযা</span>তি সুট্ঠু যুত্তেন যানেন সদিসায। ইমিনা <span class="bld">যানীকতাযা</span>তি এত্থ ন যংকিঞ্চি যানং ৰিয কতং হোতি, অথ খো ইচ্ছিতিচ্ছিতক্খণে আরোহনীযত্তা সুযুত্তযানং ৰিয কতং হোতীতি দস্সেতি। যথা করিযমানে পতিট্ঠা হোতীতি যোজনা। <span class="bld">ৰত্থুকতাযা</span>তি এত্থ ৰত্থুসদ্দো পতিট্ঠত্থোতি দস্সেতি। ৰসতি <a name="M0.0586"></a> পতিট্ঠহতি <a name="V2.0215"></a> এত্থাতি <span class="bld">ৰত্থূ</span>তি ৰচনত্থো কাতব্বো। <span class="bld">অনুট্ঠিতাযা</span>তি এত্থ <span class="bld">অনু</span>সদ্দো নউপচ্ছিন্নত্থো, ঠাধাতু উপ্পজ্জনত্থোতি দস্সেন্তো আহ ‘‘অনু অনু পৰত্তিতাযা’’তি। ‘‘সমন্ততো’’তি ইমিনা <span class="bld">পরিচিতাযা</span>তি এত্থ <span class="bld">পরি</span>সদ্দো সমন্তত্থোতি দস্সেতি। ‘‘অভিৰড্ঢিতাযা’’তি ইমিনা <span class="bld">চি</span>ধাতু ৰড্ঢনত্থোতি দস্সেতি। <span class="bld">সমারদ্ধাযা</span>তি পরিপুণ্ণং আরাধিতায। <span class="bld">রাধ</span>ধাতু হি সাধনত্থো হোতি। ‘‘ৰসীভাৰং উপনীতাযা’’তি ইমিনা তদত্থং অধিপ্পাযেন দস্সেতি। <span class="bld">‘‘ন পাপকং সুপিনং পস্সতী’’</span>তি ৰচনস্স অত্থাপত্তিনযং দস্সেন্তো আহ ‘‘ভদ্রকং পনা’’তিআদি। <span class="bld">ৰুদ্ধিকারণভূত</span>ন্তি ৰুদ্ধিযা কারণভূতং সুপিনন্তি সম্বন্ধো। <span class="bld">দেৰতা রক্খন্তী</span>তি এত্থ সামঞ্ঞতো ৰুত্তেপি আরক্খদেৰতাযেৰ গহেতব্বাতি আহ ‘‘আরক্খদেৰতা’’তি। আরক্খদেৰতা নাম ভুম্মদেৰাদযো। <span class="bld">খিপ্প</span>ন্তি ভাৰনপুংসকং। ইমিনা <span class="bld">তুৰটং চিত্ত</span>ন্তি এত্থ তুৰটসদ্দো খিপ্পপরিযাযোতি দস্সেতি। <span class="bld">উত্তরিমপ্পটিৰিজ্ঝন্তো</span>তি এত্থ ‘‘উত্তরি’’ন্তি পদস্স অৰধিপেক্খত্তা তস্স অৰধি চ উত্তরিসদ্দস্স ইধ অরহত্তৰাচকভাৰঞ্চ ৰিধধাতুযা সচ্ছিকরণত্থঞ্চ দস্সেন্তো আহ <span class="bld">‘‘মেত্তাঝানতো’’</span>তিআদি। তত্থ ‘‘মেত্তাঝানতো’’তি ইমিনা অৰধিং দস্সেতি, ‘‘অরহত্ত’’ন্তি ইমিনা ‘‘উত্তরি’’ন্তি পদস্স সরূপত্থং দস্সেতি, ‘‘অসচ্ছিকরোন্তো’’তি ইমিনা ৰিধধাতুযা সচ্ছিকরণত্থং দস্সেতি। <span class="bld">সব্বত্থা</span>তি সব্বেসু একাদসকেসু।</p>
<p class="centered">ইতি একাদসকৰারৰণ্ণনাপরিযোসানায</p>
<p class="centered">একুত্তরিকৰণ্ণনায</p>
<p class="centered">যোজনা সমত্তা।</p>
<p class="title">উপোসথাদিপুচ্ছাৰিস্সজ্জনা</p>
<p class="bodytext"><a name="para332"></a><span class="paranum">৩৩২</span>. ৰিস্সজ্জনে এৰমত্থো ৰেদিতব্বোতি যোজনা। কাযসামগ্গী আদি নামাতি যোজনা। <span class="bld">ওসারণকিরিযা</span>তি কথনকিরিযা। <span class="bld">ছন্দপৰারণং</span> <a name="M0.0587"></a> <span class="bld">আহরিত্বা</span>তি ছন্দঞ্চ পৰারণঞ্চ আহরিত্বা। <span class="bld">পৰারণাকথা</span>তি ‘‘সঙ্ঘং ভন্তে পৰারেমী’’তিআদিকা (মহাৰ॰ ২১০) পৰারণাকথা। তজ্জনীযকম্মাদীসু ৰত্থু নাম কিং? পুগ্গলো নাম কোতি আহ ‘‘ৰত্থু নামা’’তিআদি। তত্থ <span class="bld">যেন ৰত্থুনা</span>তি ভণ্ডনকারকাদিনা যেন ৰত্থুনা করণভূতেন, হেতুভূতেন ৰা <a name="V2.0216"></a>। <span class="bld">যেনা</span>তি পুগ্গলেন কত্তুভূতেন, কতন্তি সম্বন্ধো। ‘‘তস্সা তস্সা কম্মৰাচাযা’’তি পদং ‘‘অৰসানৰচন’’ন্তি পদে অৰযৰিসম্বন্ধো। <span class="bld">সব্বত্থা</span>তি সব্বেসু ৰিস্সজ্জনেসু।</p>
<p class="centered">ইতি উপোসথাদিপুচ্ছাৰিস্সজ্জনৰণ্ণনায যোজনা</p>
<p class="bodytext">সমত্তা।</p>
<p class="subhead">অত্থৰসপকরণৰণ্ণনা</p>
<p class="bodytext"><a name="para334"></a><span class="paranum">৩৩৪</span>. <span class="bld">অত্থৰসপকরণে</span>তি অৰযৰিআধারো। <span class="bld">দস অত্থৰসেতিআদীসূ</span>তি অৰযৰাধারো। <span class="bld">য</span>ন্তি ৰচনং। <span class="bld">উপরিমং উপরিমং পদ</span>ন্তি ‘‘সঙ্ঘফাসুতাযা’’তিআদিকং উত্তরুত্তরি ৰুত্তং পদং। <span class="bld">হেট্ঠিমস্স হেট্ঠিমস্স পদস্সা</span>তি ‘‘সঙ্ঘসুট্ঠুতাযা’’তিআদিকস্স অধো অধো ৰুত্তস্স পদস্স।</p>
<p class="bodytext">যদেতং পদসতং ৰুত্তন্তি যোজনা। <span class="bld">তত্থা</span>তি তস্মিং পদসতে, নিদ্ধারণে ভুম্মং, <span class="bld">অত্থসত</span>ন্তি অভিধেয্যসতং। <span class="bld">ধম্মসত</span>ন্তিঅভিধানসতং, পাল়িসতন্তি অত্থো। ‘‘অত্থসতং ধম্মসত’’ন্তি পদানং অত্থন্তরৰিকপ্পং দস্সেন্তো আহ <span class="bld">‘‘অথ ৰা’’</span>তিআদি। তত্থ যে দস অত্থৰসে পটিচ্চ পঞ্ঞত্তং, তেসং দসঅত্থৰসানন্তি যোজনা, যে দস অত্থৰসে পুব্বে ৰণ্ণিতা, তেসং দসঅত্থৰসানন্তি যোজনা। পঠমপারাজিকৰণ্ণনাযং (পারা॰ অট্ঠ॰ ১.৩৯) ৰণ্ণিতাতি সম্বন্ধো। <span class="bld">তত্থা</span>তি ‘‘সঙ্ঘসুট্ঠুতাযা’’তিআদিপাঠে। <span class="bld">সুট্ঠু দেৰা</span>তি সুট্ঠু মহারাজ। হি যস্মা আণাবলভোগবলইস্সরিযবলেহি দিব্বতি, তস্মা <span class="bld">দেৰো</span>তি ৰুচ্চতি। <span class="bld">যো চা</span>তি গহট্ঠো ৰা পব্বজিতো ৰা, সম্পটিচ্ছতীতি সম্বন্ধো। <span class="bld">তস্মা</span>তি যস্মা হিতায সুখায হোতি, তস্মা। আনিসংসং দস্সেত্বা পঞ্ঞপেস্সামীতি <a name="M0.0588"></a> সম্বন্ধো। অভিভৰিত্বা ন পঞ্ঞপেস্সামীতি যোজনা। <span class="bld">ইধা</span>তি অত্থৰসপকরণে। <span class="bld">তদত্থজোতকান</span>ন্তি সোযেৰ অত্থো তদত্থো, তস্স জোতকা তদত্থজোতকা, তেসং। ইদানি ৰেদিতব্বানীতি সম্বন্ধো। অত্থং জোতেন্তীতি <span class="bld">অত্থজোতকা,</span> সদ্দা। নীহরিত্বা, নিযমেত্বা ৰা অত্থো ৰুচ্চতে ইমাহি সদ্দপঞ্ঞত্তীহীতি <span class="bld">নিরুত্তিযো</span>।</p>
<p class="bodytext"><span class="bld">অত্থসত</span>ন্তি গাথাযং অত্থৰসে পকরণে অত্থসতং ৰেদিতব্বন্তিআদিনা যোজনা কাতব্বা। <span class="bld">ইতি হী</span>তি ইতি এৰ। <span class="bld">হি</span>সদ্দো হি এৰসদ্দত্থো। <span class="bld">ইদ</span>ন্তি ‘‘অত্থসত’’ন্তিআদিৰচনং, ৰুত্তন্তি সম্বন্ধো। <span class="bld">এত</span>ন্তি যথাৰুত্তং অত্থং পটিচ্চাতি সম্বন্ধো।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="bodytext">মহাৰগ্গৰণ্ণনায</p>
<p class="centered">যোজনা সমত্তা।</p>
<p class="title">পঠমগাথাসঙ্গণিকং</p>
<p class="subhead">সত্তনগরেসু পঞ্ঞত্তসিক্খাপদৰণ্ণনা</p>
<p class="bodytext"><a name="para335"></a><span class="paranum">৩৩৫</span>. <span class="bld">একংস</span>ন্তি <a name="V2.0217"></a> এত্থ ভুম্মত্থে উপযোগৰচনন্তি আহ ‘‘একস্মিং অংসে’’তি। <span class="bld">দসনখসমোধানসমুজ্জল</span>ন্তি দসন্নং নখানং সমূহেন সুট্ঠু উজ্জলং। এত্থ ‘‘সমুজ্জল’’ন্তি ইমিনা <span class="bld">অঞ্জলি</span>ন্তি পদস্স আদরেন, অভিমুখং ৰা জলতি দিব্বতীতি অঞ্জলীতি অত্থং দস্সেতি। <span class="bld">আসীসমানরূপোৰা</span>তি এত্থ আসীসমানরূপো এৰাতি অত্থং পটিক্খিপন্তো আহ ‘‘পচ্চাসীসমানরূপো ৰিযা’’তি। এত্থ ‘‘ৰিযা’’তি ইমিনা ‘‘আসীসমানো ইৰা’’তি পদৰিভাগং কত্বা <span class="bld">ইৰ</span>সদ্দো উপমত্থজোতকোতি দস্সেতি। <span class="bld">কিস্সা</span>তি এত্থ করণত্থে ছট্ঠীৰিভত্তি হোতীতি আহ ‘‘কেন কারণেনা’’তি। <span class="bld">ইধা</span>তি মম নিসিন্নট্ঠানং। ‘‘আগতো’’তি ইমিনা <span class="bld">ইধমাগতো</span>তি এত্থ মকারো পদসন্ধিকরমত্তোতি দস্সেতি। <span class="bld">অস্সা</span>তি উপালিস্স ৰিস্সজ্জেসীতি সম্বন্ধো। <span class="bld">সব্বত্থা</span>তি সব্বেসু পঞ্হেসু। <span class="bld">ইতী</span>তি এৰং।</p>
<p class="bodytext"><span class="bld">তত্থা</span>তি ৰিস্সজ্জনে। <span class="bld">ভদ্দকো তে উম্মঙ্গো</span>তি এত্থ <span class="bld">উম্মঙ্গ</span>সদ্দো পঞ্হৰাচকোতি আহ ‘‘ভদ্দকা তে পঞ্হা’’তি। তত্থ <span class="bld">তে</span>তি তৰ। কস্মা <a name="M0.0589"></a> পঞ্হা ‘‘উম্মঙ্গো’’তি ৰুচ্চতীতি আহ ‘‘পঞ্চা হী’’তিআদি। <span class="bld">হি</span> যস্মা উম্মঙ্গোতি ৰুচ্চতি, তস্মা পঞ্হা উম্মঙ্গো নামাতি যোজনা। ‘‘উম্মুজ্জিত্বা ঠিতত্তা’’তি ইমিনা উম্মুজ্জতীতি <span class="bld">উম্মঙ্গো</span>তি ৰচনত্থং দস্সেতি। মুজধাতু উকারস্স অকারো, অৰিজ্জন্ধকারসঙ্খাতা উদকতো উম্মুজ্জতীতি অত্থো। <span class="bld">‘‘তগ্ঘা’’</span>তি নিপাতস্স তস্মা কারণাতি অত্থং দস্সেন্তো আহ <span class="bld">‘‘যস্মা’’</span>তিআদি। ‘‘সম্পটিচ্ছনত্থে’’তি ইমিনা তগ্ঘসদ্দো সাধুঅত্থোতি দস্সেতি, তগ্ঘ সাধূতি অত্থো। <span class="bld">তীণিযেৰা</span>তি ‘‘সমাদহিত্বা ৰিসিব্বেন্তী’’তি একং, ‘‘সামিসেনা’’তি একং, ‘‘সসিত্থক’’ন্তি একন্তি ইমানি তীণিযেৰ।</p>
<p class="subhead">চতুৰিপত্তিৰণ্ণনা</p>
<p class="bodytext"><a name="para336"></a><span class="paranum">৩৩৬</span>. <span class="bld">যং তং পুচ্ছিম্হা</span>তি এত্থ নিগ্গহিততো পরং অকারলোপোতি আহ ‘‘যং তং অপুচ্ছিম্হা’’তি <a name="V2.0218"></a>। তত্থ <span class="bld">য</span>ন্তি পঞ্হং। <span class="bld">ত</span>ন্তি তুৰং। ‘‘ত্ব’’ন্তিপি পাঠো, অযমেৰত্থো। <span class="bld">তং তদেৰা</span>তি তং তং এৰ পঞ্হং। <span class="bld">অঞ্ঞথা</span>তি অঞ্ঞং আকারং।</p>
<p class="bodytext"><span class="bld">যে দুট্ঠুল্লা সা সীলৰিপত্তী</span>তি এত্থ ননু সীলৰিপত্তিং পুচ্ছন্তো পঞ্হো নত্থি, কস্মা পন ‘‘সা সীলৰিপত্তী’’তি ৰিস্সজ্জনং ৰুত্তন্তি আহ ‘‘কিঞ্চাপী’’তিআদি। <span class="bld">এত</span>ন্তি ‘‘যে দুট্ঠুল্লা সা সীলৰিপত্তী’’তি ৰচনং। তমেৰত্থং ৰিত্থারেন্তো আহ ‘‘চতূসু হী’’তিআদি। <span class="bld">ৰত্বা</span>তি সংখেপেন ৰত্বা।</p>
<p class="bodytext"><span class="bld">তিস্সন্নং ৰিপত্তীন</span>ন্তি সীলৰিপত্তিতো অৰসেসানং তিস্সন্নং ৰিপত্তীনং। <span class="bld">তত্থা</span>তি ‘‘থুল্লচ্চয’’ন্তিআদিৰচনে।</p>
<p class="bodytext">‘‘অব্ভাচিক্খন্তী’’তি পদস্স কত্তারং দস্সেন্তো আহ ‘‘ৰদন্তা’’তি। ‘‘তথাহ’’ন্তিআদিনা ৰদনাকারং দস্সেতি।</p>
<p class="bodytext">‘‘অযং ছহী’’তি ইমিনা <span class="bld">অযং সা</span>তি এত্থ <span class="bld">সা</span>সদ্দো পদালঙ্কারোতি দস্সেতি। <span class="bld">এত্তাৰতা</span>তি এত্তকেন ‘‘থুল্লচ্চয’’ন্তিআদিৰচনমত্তেন। ৰিস্সজ্জিতং হোতীতি সম্বন্ধো।</p>
<p class="subhead">ছেদনকাদিৰণ্ণনা</p>
<p class="bodytext"><a name="para337"></a><span class="paranum">৩৩৭</span>. <span class="bld">কতি</span> <a name="M0.0590"></a> <span class="bld">ছেদনকানী</span>তিআদিপুচ্ছানং অনুসন্ধিপুচ্ছাভাৰং দস্সেন্তো আহ <span class="bld">‘‘যস্মা পনা’’</span>তিআদি। পুচ্ছা হি অনুসন্ধিঅননুসন্ধিৰসেন দুৰিধা। তত্থ ৰিস্সজ্জনেন অনুসন্ধিৰসেন পুচ্ছা <span class="bld">অনুসন্ধিপুচ্ছা</span> নাম, ৰিস্সজ্জনমনপেক্খিত্বা যথাকামপুচ্ছা <span class="bld">অননুসন্ধিপুচ্ছা</span> নাম। তাসং ৰিত্থারো নেত্তিঅট্ঠকথাদীসু গহেতব্বো। ইধাপি ‘‘একাদস যাৰততিযকা’’তি ৰিস্সজ্জনেন অনুসন্ধানত্তা অনুসন্ধিপুচ্ছা নাম। যস্মা পন ৰিস্সজ্জিতোতি সম্বন্ধো। <span class="bld">সঙ্খাৰসেনা</span>তি একাদসা’’তি সঙ্খায সত্তিযা, আযত্তেন ৰা। <span class="bld">সঙ্খানুসন্ধিৰসেনেৰা</span>তি ‘‘কতী’’তি সঙ্খায অনুসন্ধিৰসেন এৰ। <span class="bld">তেস</span>ন্তি পঞ্হানং। <span class="bld">তত্থা</span>তি ‘‘ছ ছেদনকানী’’তিআদিপাঠে। <span class="bld">ইদমেৰা</span>তি ইদং এৰ ৰচনং। <span class="bld">অপুব্ব</span>ন্তি পুব্বে ন ৰুত্তং, অপোরাণং নৰন্তি অত্থো। <span class="bld">যং পনেত</span>ন্তি যং পন এতং ৰচনং। ‘‘সোল়সা’’তি ইমিনা <span class="bld">সোদসা</span>তি এত্থ দকারস্স ল়কারং কত্বা ‘‘সোল়সা’’তি পাঠোপি যুজ্জতীতি দস্সেতি। <span class="bld">জানন্তি পঞ্ঞত্তা</span>তি এত্থ ‘‘এৰং ৰত্বা’’তি পাঠসেসং অজ্ঝাহরিত্বা যোজেতব্বভাৰং দস্সেন্তো আহ ‘‘জান’’ন্তি <a name="V2.0219"></a> এৰং ৰত্বা পঞ্ঞত্তা’’তি। <span class="bld">তে</span>তি ‘‘জান’’ন্তি পঞ্ঞত্তা সিক্খাপদাতি অত্থো। <span class="bld">এৰ</span>ন্তি ৰক্খমাননযেন। <span class="bld">পৰিসেয্যাতী</span>তি এত্থ <span class="bld">ইতি</span>সদ্দো পরিসমানত্থো। ইতি ৰেদিতব্বোতি যোজনা।</p>
<p class="subhead">অসাধারণাদিৰণ্ণনা</p>
<p class="bodytext"><a name="para338"></a><span class="paranum">৩৩৮</span>. <span class="bld">পুরিম পঞ্হ</span>ন্তি ‘‘কতি ছেদনকানী’’তিআদিপঞ্হানং পুরে ৰুত্তং পঞ্হং। <span class="bld">তত্থা</span>তি ‘‘ৰীসং দ্বে সতানী’’তিআদিপাঠে। <span class="bld">‘‘দ্বেঅনিযতেহী’’</span>তি পদস্স অসমাহারদিগুৰাক্যং দস্সেন্তো আহ ‘‘দ্বীহি অনিযতেহী’’তি। <span class="bld">‘‘সদ্ধি’’</span>ন্তি ইমিনা সহাদিযোগে করণৰচনন্তি দস্সেতি।</p>
<p class="bodytext">গাথাযং ‘‘ধোৰনঞ্চ সিক্খাপদ’’ন্তিআদিনা যোজনা কাতব্বা। <span class="bld">দ্বে লোমা</span>তি দ্বে এল়কলোমসিক্খাপদানি।</p>
<p class="bodytext"><span class="bld">‘‘সকলো’’</span>তিআদিকায অড্ঢতেয্যগাথায যোজনা সুৰিঞ্ঞেয্যাৰ।</p>
<p class="bodytext"><span class="bld">সঙ্ঘম্হা</span> <a name="M0.0591"></a> <span class="bld">দস নিস্সরে</span>তি এত্থ ‘‘সঙ্ঘম্হা নিস্সারীযতী’’তি (পাচি॰ ৬৮০, ৭৩০) এৰং ৰুত্তা দসাতি যোজনানযং দস্সেন্তো আহ ‘‘সঙ্ঘম্হা নিস্সারীযতী’’তিআদি। <span class="bld">তত্থা</span>তি ভিক্খুনিৰিভঙ্গে। <span class="bld">তথা</span>তি যথা খুদ্দকা, তথাতি অত্থো। <span class="bld">ইতী</span>তি এৰং।</p>
<p class="bodytext"><span class="bld">তেস</span>ন্তি পারাজিকানং। কণ্হসপ্পাদযো দুরাসদা ৰিয দুরাসদা হোন্তীতি যোজনা। <span class="bld">‘‘দুরূপগমনা</span>তি ইমিনা সদধাতুযা গত্যত্থং দস্সেতি। <span class="bld">দুরাসজ্জনা</span>তি দুক্খেন আসজ্জিতব্বা, আসজ্জিতুং ন সুকরাতি অত্থো। <span class="bld">সমূপমা</span>তি সমউপমা। সমূপমাকারং দস্সেন্তো আহ <span class="bld">‘‘যথা’’</span>তিআদি।</p>
<p class="bodytext"><span class="bld">সাধারণ</span>ন্তি অট্ঠহি পারাজিকেহি সাধারণং। একেকস্স পারাজিকস্সাতি সম্বন্ধো। <span class="bld">অৰিরূল়্হী ভৰন্তি তে</span>তি এত্থ উপমানোপমেয্যানং পাকটভাৰং কত্বা যোজনানযং দস্সেন্তো আহ ‘‘যথা এতে’’তিআদি। <span class="bld">অৰিরূল়্হিধম্মা</span>তি অৰিরূল়্হীসভাৰা। <span class="bld">পকতিসীলভাৰেনা</span>তি পকতিযা সীলৰন্তভাৰেন, <span class="bld">‘‘পকতিসীলাভাৰেনা’’</span>তিপি পাঠো, পকতিসীলস্স অভাৰেন, অভাৰহেতূতি অত্থো। <span class="bld">এত্তাৰতা</span>তি এত্তকেন ‘‘অট্ঠেৰ পারাজিকা’’তিআদিৰচনমত্তেন, দস্সিতং হোতীতি সম্বন্ধো। <span class="bld">ৰিভত্তিযো</span>তি পারাজিকাদিৰসেন ৰিভজিতব্বাতি ৰিভত্তিযোতি। <span class="bld">তত্থা</span>তি ‘‘তেৰীসতি সঙ্ঘাদিসেসা’’তিআদিপাঠে <a name="V2.0220"></a>। <span class="bld">সব্বসঙ্গাহিকৰচন</span>ন্তি সব্বেসং তিণ্ণং সমথানং, সব্বাসং ৰা আপত্তীনং সমথানং সঙ্গাহিকৰচনং। <span class="bld">‘‘দ্বীহি সমথেহী’’</span>তি সম্মুখাৰিনযেন চ পটিঞ্ঞাতকরণেন চাতি দ্বীহি সমথেহি।</p>
<p class="bodytext"><span class="bld">এত</span>ন্তি ‘‘দ্বে উপোসথা দ্বে পৰারণা’’তি ৰচনং। <span class="bld">ৰিভজনা</span>নীতি ৰিভজিতব্বানং ৰিভজনকিরিযায অৰিনাভাৰতো ভাৰৰসেন ৰুত্তং, তস্মা ৰিভজিতব্বাতি <span class="bld">ৰিভত্তিযো</span>তি ৰচনত্থো কাতব্বো। অপরাপি ইমা ৰিভত্তিযো হোন্তীতি যোজনা। হেট্ঠা ৰুত্তস্স ‘‘ৰিভত্তিমত্তদস্সনেনেৰ চেতং ৰুত্তং, ন সমথেহি ৰূপসমনৰসেনা’’তি ৰচনস্স অত্থনযতো অঞ্ঞং অত্থনযং দস্সেন্তো আহ <span class="bld">‘‘অথৰা’’</span>তিআদি, ‘‘ইমাপি ৰিভত্তিযো’’তি পদং ‘‘নিস্সাযা’’তি পদে অৰুত্তকম্মং <a name="M0.0592"></a>। নিস্সায আপজ্জন্তীতি সম্বন্ধো। <span class="bld">তা</span>তি আপত্তিযো। <span class="bld">ৰুত্তপ্পকারেহেৰা</span>তি তীহি সমথেহীতি ৰুত্তপকারেহেৰ। <span class="bld">তংমূলিকান</span>ন্তি তে এৰ উপোসথাদযো মূলমেতাসন্তি তংমূলিকা, তাসং। ইমিনা কারিযূপচারেন ৰুত্তনযং দস্সেতি। <span class="bld">তা ৰিভত্তিযো</span>তি উপোসথাদিৰিভত্তিযো।</p>
<p class="subhead">পারাজিকাদিআপত্তিৰণ্ণনা</p>
<p class="bodytext"><a name="para339"></a><span class="paranum">৩৩৯</span>. এৰং ৰিস্সজ্জেত্বাতি সম্বন্ধো। যদিদং আপত্তিপারাজিকং নামাতি যোজনা। <span class="bld">আপত্তিপারাজিক</span>ন্তি আপত্তিসঙ্খাতং পারাজিকং। ‘‘পরাজযমাপন্নো’’তি ইমিনা সাসনতো পুগ্গলং পরাজেতীতি <span class="bld">পারাজিক</span>ন্তি ৰচনত্থং দস্সেতি। ণ্যপচ্চযো হেতুকত্বত্থৰাচকো, যকারস্স ককারো। <span class="bld">চুতো</span>তি চৰকো। <span class="bld">পরদ্ধো</span>তি ৰিরদ্ধো। <span class="bld">ভট্ঠো</span>তি পতিতো। <span class="bld">নিরঙ্কতো</span>তি সঙ্ঘম্হা অপসারিতো। <span class="bld">অনীহতে তস্মিং পুগ্গলে</span>তি তস্মিং পুগ্গলে সঙ্ঘম্হা নীহরিত্বা ন হরিতে, অনপনীতেতি অত্থো। ‘‘উপোসথপৰারণাদিভেদো’’তি ইমিনা সংৰাসসরূপং দস্সেতি। ব্যঞ্জনে আদরমকত্বা ‘‘এতং আপত্তী’’তি ৰুত্তং। <span class="bld">অযং হী</span>তি অযং এৰং ৰক্খমানো। <span class="bld">এত্থা</span>তি গাথাযং। <span class="bld">তেন তস্মা</span>তি এত্থ ‘‘তস্মা’’তি পদেন ‘‘তেনা’’তি পদস্স কারণত্থং দস্সেতি।</p>
<p class="bodytext"><span class="bld">এত্থা</span>তি দুতিযগাথাযং। আদিম্হি চেৰ ইচ্ছিতব্বোতি সম্বন্ধো। <span class="bld">হী</span>তি সচ্চং। <span class="bld">এত্থা</span>তি পরিৰাসদানাদীসু চতূসু কম্মেসু। ‘‘সঙ্ঘো’’তিআদিৰচনত্থো তিপদভিন্নাধিকরণবাহিরত্থসমাসো হোতি, চেৰসদ্দচসদ্দেহি আদিসেসপদানং উভযপদত্থপধানভাৰং দস্সেতি, ‘‘ইচ্ছিতব্বো’’তি পদং কারকানং কিরিযাপেক্খত্তা কিরিযত্থায পক্খিত্তং। <span class="bld">অস্সা</span>তি আপত্তিযা, ইমিনা অঞ্ঞপদং দস্সেতি। ইচ্ছিতব্বত্থে অপচ্চযং কত্বা তদ্ধিতন্তিপি ৰদন্তি। লহুকনযো পনেস। অযং পনেত্থ <a name="V2.0221"></a> গরুকনযো – আদি চ সেসো চ <span class="bld">আদিসেসা,</span> সঙ্ঘো আদিসেসেসু অস্সা ইচ্ছিতব্বোতি <span class="bld">সঙ্ঘাদিসেসো</span>তি।</p>
<p class="bodytext"><span class="bld">অনেকংসিকতং</span> <a name="M0.0593"></a> <span class="bld">পদ</span>ন্তি এত্থ <span class="bld">পদ</span>ন্তি সিক্খাপদং। অনেকংসেন কতং <span class="bld">অনেকংসিকত</span>ন্তি দস্সেন্তো আহ ‘‘যস্মা ইদং সিক্খাপদং অনেকংসেন কত’’ন্তি। যস্মা কতং, তস্মা অনিযতোতি পৰুচ্চতীতি যোজনা। <span class="bld">তত্থা</span>তি অনিযতে। <span class="bld">যত্থা</span>তি সিক্খাপদে। <span class="bld">সোপী</span>তি সিক্খাপদধম্মোপি।</p>
<p class="bodytext"><span class="bld">অচ্চযেসূ</span>তি দোসেসু। তে হি নিদ্দোসং অতিক্কম্ম অযন্তি গচ্ছন্তি পৰত্তন্তীতি <span class="bld">অচ্চযা</span>তি ৰুচ্চন্তি। <span class="bld">তেনা</span>তি অচ্চযেন। <span class="bld">থূলো</span>তি ওল়ারিকো। ‘‘থূলত্তা’’তি ইমিনা <span class="bld">‘‘তেনেত’’</span>ন্তি এত্থ তেনসদ্দস্স কারণত্থং দস্সেতি। অচ্চযস্স থূলত্তাতি সম্বন্ধো। <span class="bld">এত</span>ন্তি আপত্তিধম্মং। ইমায গাথায অঞ্ঞেসং লহুকাপত্তীনং থূলো অচ্চযো <span class="bld">থুল্লচ্চযো</span>তি ৰচনত্থং দস্সেতি। দ্বেভাৰে সতি সংযোগপরত্তা রস্সো হোতীতি দট্ঠব্বং।</p>
<p class="bodytext">‘‘নিস্সজ্জিত্বা দেসেতব্বতো’’তি ইমিনা নিস্সজ্জনং <span class="bld">নিস্সগ্গো,</span> আপত্তিদেসনতো পুব্বভাগে কত্তব্বস্স ৰিনযকম্মস্সেতমধিৰচনং, সো এতস্সত্থীতি <span class="bld">নিস্সগ্গিয</span>ন্তি ৰচনত্থং দস্সেতি।</p>
<p class="bodytext">কুসলধম্মসদ্দেন কুসলচিত্তমেৰ গহেতব্বন্তি আহ ‘‘কুসলধম্মসঙ্খাতং কুসলচিত্ত’’ন্তি। ‘‘কুসলচিত্তং পাতেতী’’তি ইমিনা চিত্তং পাতেতীতি <span class="bld">পাচিত্তিয</span>ন্তি ৰচনত্থং দস্সেতি। এত্থ ‘‘চিত্তপাতিয’’ন্তি ৰত্তব্বে পদৰিপরিযাযং কত্বা, তকারস্স চ লোপং কত্বা ‘‘পাচিত্তিয’’ন্তি ৰুত্তং। অচিন্তেয্যো হি পাল়িনযো। ণ্যপচ্চযো হেতুকত্বত্থৰাচকো। ননু ‘‘পাতেতি কুসলং ধম্ম’’ন্তি ইমিনাৰ ‘‘পাচিত্তিয’’ন্তি পদস্স নিব্বচনং সিদ্ধং, কস্মা পন ‘‘অপরজ্ঝতি চিত্তসম্মোহনট্ঠান’’ন্তি ৰুত্তন্তি আহ ‘‘যং পনা’’তিআদি। যস্মা হোতীতি সম্বন্ধো।</p>
<p class="bodytext">পাটিদেসনীযাসু নিব্বচনমেৰ অদস্সেত্বা কস্মা ‘‘ভিক্খু অঞ্ঞাতকো সন্তো’’তিআদি ৰুত্তন্তি আহ ‘‘ৰুত্তগারয্হভাৰকারণদস্সনত্থমেৰা’’তি। ‘‘পটিদেসেতব্বতো’’তি ইমিনা অঞ্ঞাপত্তিদেসনানযতো ‘‘গারয্হ’’ন্তিআদিনা পটি ৰিসুং ৰত্বা দেসেতব্বাতি <span class="bld">পাটিদেসনীযা</span>তি নিব্বচনং দস্সেতি।</p>
<p class="bodytext"><span class="bld">দুক্কট</span>ন্তি <a name="V2.0222"></a> <a name="M0.0594"></a> এত্থ দুসদ্দো দুট্ঠুঅত্থো চ ৰিরূপত্থো চ হোতীতি দস্সেন্তো আহ ‘‘দুট্ঠু কতং, ৰিরূপং ৰা কত’’ন্তি। <span class="bld">ত</span>ন্তি কম্মং। <span class="bld">তং পনেত</span>ন্তি দুক্কটং, খলিতন্তি সম্বন্ধো। <span class="bld">অস্সা</span>তি দুক্কটস্স। তস্সত্থো এৰং ৰেদিতব্বোতি যোজনা। <span class="bld">হী</span>তি ৰিত্থারো। যং পাপন্তি যোজনা। <span class="bld">যদী</span>তি অথ। <span class="bld">যদি</span>সদ্দো হি অথপরিযাযো। <span class="bld">ইদম্পী</span>তি ইদম্পি কম্মং, পাপন্তি সম্বন্ধো।</p>
<p class="bodytext">‘‘লপিত’’ন্তি ইমিনা <span class="bld">দুরাভট্ঠ</span>ন্তি এত্থ ভাসধাতুযা কথনত্থং দস্সেতি। <span class="bld">য</span>ন্তি ৰচনং। <span class="bld">কিঞ্চ ভিয্যো</span>তি ততো অতিরেকং কথেতব্বৰচনং কিঞ্চাতি অত্থো। <span class="bld">সংকিলিট্ঠঞ্চ যং পদ</span>ন্তি এত্থ চকারো পিসদ্দত্থো ‘‘পদ’’ন্তি এত্থ যোজেতব্বো, <span class="bld">যং</span>সদ্দো কারণত্থোতি আহ ‘‘সংকিলিট্ঠং যস্মা তম্পি পদ’’ন্তি। <span class="bld">তম্পি পদ</span>ন্তি তম্পি ৰচনং। <span class="bld">পদ</span>সদ্দো হি ৰচনৰাচকো। তম্পি ৰচনং যস্মা সংকিলিট্ঠং হোতীতি যোজনা। কথং সংকিলিট্ঠং হোতীতি যোজনা। ‘‘যস্মা’’তি পদেন <span class="bld">যং</span>সদ্দো কারণত্থোতি দস্সেতি। <span class="bld">ন</span>ন্তি পদং। <span class="bld">‘‘এতং ইতি ৰুচ্চতী’’</span>তি সংৰণ্ণেতব্বপদং। ‘‘দুব্ভাসিতন্তি এতং ৰুচ্চতী’’তি সংৰণ্ণনাপদং। <span class="bld">এত</span>ন্তি এতং পদং, এতং ৰচনন্তি অত্থো।</p>
<p class="bodytext"><span class="bld">এত্থা</span>তি সেখিযগাথায। <span class="bld">ইদ</span>ন্তি আপত্তীনং নিব্বচনদীপকং ৰচনং, ৰুত্তন্তি সম্বন্ধো। কস্স দীপনত্থং ৰুত্তন্তি আহ ‘‘সঙ্গহিতস্স অত্থস্স দীপনত্থ’’ন্তি।</p>
<p class="bodytext"><span class="bld">তত্থা</span>তি ‘‘ছন্নমতিৰস্সতী’’তিআদিৰচনে। <span class="bld">গেহ</span>ন্তি পকতিগেহং। ইদং পন গেহন্তি যোজনা। ৰিত্থারেন্তো আহ ‘‘মূলাপত্তিঞ্হী’’তিআদি। ‘‘অৰিৰট’’ন্তি ৰত্বা তস্সত্থং দস্সেতুং ৰুত্তং ‘‘সুচ্ছন্ন’’ন্তি। <span class="bld">ৰিৰট</span>ন্তি অচ্ছন্নং। নাতিৰস্সনভাৰং ৰিত্থারেন্তো আহ ‘‘মূলাপত্তিঞ্হী’’তিআদি। ৰিৰরন্তো ভিক্খু নাপজ্জতীতি সম্বন্ধো। <span class="bld">সুদ্ধন্তে</span>তি সুদ্ধকোট্ঠাসে। ‘‘তস্মা’’তি চ ‘‘তেনা’’তি চ যেভুয্যেন অত্থতো একং, তস্মা ৰুত্তং ‘‘তেন কারণেনা’’তি। <span class="bld">এৰঞ্চেতং ৰিৰট</span>ন্তি এৰং এতং ছন্নং চে ৰিৰটন্তি যোজনা।</p>
<p class="bodytext"><span class="bld">পরিপাতিযমানান</span>ন্তি অভিভূযমানানং। ‘‘রুক্খাদিগহনং অরঞ্ঞ’’ন্তি ইমিনা <span class="bld">পৰন</span>ন্তি পদস্স অরঞ্ঞপরিযাযতং দস্সেতি। গতিসদ্দস্স ভৰভেদাদিঅত্থং পটিক্খিপিত্বা পটিস্সরণত্থে হোতীতি দস্সেন্তো আহ <a name="M0.0595"></a> ‘‘পটিস্সরণং হোতী’’তি। <span class="bld">ত</span>ন্তি পৰনং। <span class="bld">তে</span>তি মিগা। <span class="bld">‘‘অস্সসন্তী’’</span>তি পদেন ‘‘পস্সসন্তী’’তি অত্থোপি গহেতব্বো অৰিনাভাৰতো, আনাপানং করোন্তীতি অত্থো। <span class="bld">আকাসো</span>তি অজটাকাসো। <span class="bld">পক্খীন</span>ন্তি ৰিহঙ্গমানং। ‘‘সব্বেসং সঙ্খতধম্মান’’ন্তি ইমিনা <span class="bld">ধম্মান</span>ন্তি এত্থ সঙ্খতধম্মোযেৰ গহেতব্বোতি দস্সেতি। ‘‘ৰিনাসোৰা’’তি <a name="V2.0223"></a> ইমিনা <span class="bld">ৰিভৰ</span>সদ্দো ৰিনাসৰাচকোতি দস্সেতি। <span class="bld">তেস</span>ন্তি সব্বেসম্পি সঙ্খতধম্মানং। <span class="bld">গতী</span>তি পতিট্ঠা। কস্মা ৰিভৰো ধম্মানং গতি হোতীতি আহ ‘‘ন হী’’তিআদি। <span class="bld">হী</span>তি যস্মা। <span class="bld">তে</span>তি সব্বেপি সঙ্খতধম্মা। <span class="bld">ৰিনাস</span>ন্তি ৰিভৰং। <span class="bld">সুচিরম্পী</span>তি অসীতিৰস্সাদিকালম্পি। <span class="bld">নিব্বানং অরহতো গতী</span>তি সংৰণ্ণেতব্বপদং। ‘‘খীণাসৰস্সা’’তি ইমিনা <span class="bld">অরহতো</span>তি পদস্স অত্থং দস্সেতি। ‘‘অনুপাদিসেসনিব্বানধাতূ’’তি ইমিনা <span class="bld">‘‘নিব্বান’’</span>ন্তি পদস্স ইধ অধিপ্পেতনিব্বানং দস্সেতি। গাথায তে তে অত্থা সংগহেত্বা গণিযন্তি এত্থাতি <span class="bld">গাথাসঙ্গণিকং</span>।</p>
<p class="centered">ইতি পঠমগাথাসঙ্গণিকৰণ্ণনায যোজনা সমত্তা।</p>
<p class="title">অধিকরণভেদং</p>
<p class="subhead">উক্কোটনভেদাদিৰণ্ণনা</p>
<p class="bodytext"><a name="para340"></a><span class="paranum">৩৪০</span>. অধিকরণভেদে এৰমত্থো ৰেদিতব্বোতি যোজনা। দস্সেতুং আহাতি সম্বন্ধো। <span class="bld">দ্বে সমথে</span>তি এত্থ দ্বিন্নং সমথানং সরূপং দস্সেন্তো আহ ‘‘সম্মুখাৰিনযঞ্চ যেভুয্যসিকঞ্চা’’তি। ‘‘পটিসেধেতী’’তি ইমিনা <span class="bld">উক্কোটেতী</span>তি এত্থ কুটধাতুযা ছেদনত্থং অত্থতো দস্সেতি। ছেদনং নাম অত্থতো সমথপটিসেধনন্তি অত্থো।</p>
<p class="bodytext"><a name="para341"></a><span class="paranum">৩৪১</span>. দ্বাদসসু উক্কোটেসূতি নিদ্ধারণে ভুম্মং। <span class="bld">অকতং কম্মন্তিআদযো</span>তি এত্থ আদিসদ্দেন ‘‘দুক্কটং কম্মং, পুন কাতব্বং কম্ম’’ন্তি দ্বে উক্কোটা সঙ্গহেতব্বা। <span class="bld">অনিহতং কম্মন্তিআদযো</span>তি এত্থ আদিসদ্দেন ‘‘দুন্নিহতং, পুন নিহনিতব্ব’’ন্তি দ্বে উক্কোটা সঙ্গহেতব্বা। <span class="bld">অৰিনিচ্ছিতন্তিআদযো</span>তি এত্থ আদিসদ্দেন ‘‘দুৰিনিচ্ছিতং, পুন ৰিনিচ্ছিতব্ব’’ন্তি দ্বে <a name="M0.0596"></a> উক্কোটা সঙ্গহেতব্বা। <span class="bld">অৰূপসন্তন্তিআদযো</span>তি এত্থ আদিসদ্দেন ‘‘দুৰূপসন্তং, পুন ৰূপসমেতব্ব’’ন্তি দ্বে উক্কোটা সঙ্গহেতব্বা। <span class="bld">অপিচা</span>তি সামঞ্ঞতো পন।</p>
<p class="bodytext"><span class="bld">তত্থ জাতক</span>ন্তি এত্থ তসদ্দস্স ৰিসযং দস্সেন্তো আহ ‘‘যস্মিংৰিহারে’’তি। যস্মিংৰিহারে উপ্পন্নং <a name="V2.0224"></a> হোতীতি সম্বন্ধো। অঞ্ঞমঞ্ঞস্স অত্তেসু, অত্তানং ৰা পটিপক্খং অত্থযন্তি ইচ্ছন্তীতি <span class="bld">অত্তপচ্চত্থিকা। পাল়িমুত্তকৰিনিচ্ছযেনেৰা</span>তি পাল়িযং আগতেহি সমথেহি মুত্তকেন ধম্মদেসনামত্তৰিনিচ্ছযেনেৰ। <span class="bld">ইদ</span>ন্তি অধিকরণং। <span class="bld">যেনাপি ৰিনিচ্ছযেনা</span>তি পাল়িমুত্তকেন যেনাপি ৰিনিচ্ছযেন।</p>
<p class="bodytext"><span class="bld">অঞ্ঞো</span>তি নেৰাসিকেহি অঞ্ঞো ৰিনযধরো পুচ্ছতীতি সম্বন্ধো। <span class="bld">তেহি চা</span>তি নেৰাসিকেহি চ।</p>
<p class="bodytext"><span class="bld">এতস্সা</span>তি ৰিনযধরস্স। <span class="bld">অয</span>ন্তি ৰিনযধরো। <span class="bld">তত্থা</span>তি তং গামং। <span class="bld">অঞ্ঞমঞ্ঞং ৰা সঞ্ঞাপেন্তী</span>তি অত্তপচ্চত্থিকা অঞ্ঞমঞ্ঞং ৰা সঞ্ঞাপেন্তি। <span class="bld">তে ভিক্খূ</span>তি তে অত্তপচ্চত্থিকা ভিক্খূ। <span class="bld">নিজ্ঝাপেন্তী</span>তি সঞ্ঞাপেন্তি। <span class="bld">উক্কোটেতি যো</span>তি যো উক্কোটেতি। <span class="bld">এতে</span>তি অত্তপচ্চত্থিকে ভিক্খূ, দিস্বাতি সম্বন্ধো। <span class="bld">তত্থা</span>তি গামং। <span class="bld">তত্থেৰা</span>তি অন্তরামগ্গে এৰ।</p>
<p class="bodytext"><span class="bld">তত্থেৰা</span>তি গামমেৰ। <span class="bld">তত্থেৰা</span>তি তস্মিংযেৰ ঠানে। <span class="bld">তত্থ গত</span>ন্তি তং গামং গতং।</p>
<p class="bodytext">‘‘এসেৰ নযো’’তি ইমিনা পাচিত্তিযমেৰ অতিদিসতি।</p>
<p class="bodytext">সঙ্ঘেন…পে॰… অধিকরণে ৰদন্তোপীতি সম্বন্ধো। যং পনেতং আপত্তিৰুট্ঠানং নাম হোতীতি যোজনা। <span class="bld">এত</span>ন্তি আপত্তিৰুট্ঠানং। <span class="bld">ৰদন্তোপী</span>তি <span class="bld">পি</span>সদ্দো ন কেৰলং তিণৰত্থারকং উক্কোটেন্তোযেৰ উক্কোটেতি নাম, অথ খো ৰদন্তোপীতি দস্সেতি।</p>
<p class="bodytext"><span class="bld">ছন্দাগতিং গচ্ছন্তো</span>তিআদীসু অগতিগমনাকারং দস্সেন্তো আহ ‘‘ৰিনযধরো হুত্বা’’তিআদি। অত্থায উক্কোটেন্তোতি সম্বন্ধো। <span class="bld">তস্সা</span>তি অনত্থং চরন্তস্স। মন্দো পন উক্কোটেতি নামাতি সম্বন্ধো। একো বলৰনিস্সিতো চ হোতীতি সম্বন্ধো। <span class="bld">গহনমিচ্ছাদিট্ঠি</span>ন্তি <a name="M0.0597"></a> গহনসদিসং মিচ্ছাদিট্ঠিং পৰনসদিসং মিচ্ছাদিট্ঠিন্তি অত্থো। <span class="bld">বলৰন্তে চা</span>তি এত্থ <span class="bld">চ</span>সদ্দো সব্বকম্মেসু যোজেতব্বো। <span class="bld">নিস্সিতত্তা</span>তি একস্স নিস্সিতত্তা। <span class="bld">বলৰনিস্সিতো চা</span>তি এত্থাপি চ সদ্দো সব্বকত্তূসু যোজেতব্বো। <span class="bld">তস্সা</span>তি ৰিসমাদিনিস্সিতস্স।</p>
<p class="bodytext"><span class="bld">সো</span>তি সামণেরো। <span class="bld">মঙ্কুভূতাত্থা</span>তি মঙ্কূ হুত্বা ভূতা, মঙ্কুং ৰা পত্তা অত্থ ভৰথাতি অত্থো। <span class="bld">তে</span>তি পরাজযভিক্খূ। <span class="bld">তস্সা</span>তি সামণেরস্স। <span class="bld">সো</span>তি সামণেরো। <span class="bld">তে</span>তি পরাজযভিক্খূ। <span class="bld">ত</span>ন্তি <a name="V2.0225"></a> সামণেরং। <span class="bld">সো</span>তি দহরো। <span class="bld">ততো</span>তি সন্নিপাতকারণা। <span class="bld">হিয্যো</span>তি অনন্তরাতীতাহে। <span class="bld">ইতী</span>তি এৰং ৰদেতি। <span class="bld">সো</span>তি দহরো। ইদং সিক্খাপদং পঞ্ঞত্তন্তি যোজনা। <span class="bld">গচ্ছা</span>তি গচ্ছাহি। <span class="bld">ইতী</span>তি এৰং ৰত্তব্বোতি যোজনা।</p>
<p class="bodytext">সঙ্ঘেন সদ্ধিং অধিকরণং ৰিনিচ্ছিনিত্বা পরিৰেণগতং একং ভিক্খুন্তি যোজনা। <span class="bld">কিস্সা</span>তি কেন কারণেন। এৰং ইমিনাকারেন ৰিনিচ্ছিতব্বং ননূতি যোজনা। <span class="bld">সো</span>তি ৰিনিচ্ছযকারকো ভিক্খু। ছন্দদাযকো সুৰিঞ্ঞেয্যোযেৰ।</p>
<p class="subhead">অধিকরণনিদানাদিৰণ্ণনা</p>
<p class="bodytext"><a name="para342"></a><span class="paranum">৩৪২</span>. <span class="bld">কিংনিদান</span>ন্তিআদীসু ছসু পদেসু সমাসভাৰং দস্সেন্তো আহ ‘‘কিংনিদানমস্সা’’তিআদি। <span class="bld">অস্সা</span>তি ৰিৰাদাধিকরণস্স। ‘‘কিংনিদান’’ন্তি পদানং সতিপি সমাসভাৰে ব্যঞ্জনন্তপকতিকত্তা ‘‘কি’’ন্তি নিগ্গহিতন্তভাৰেন উচ্চারণং কাতব্বং। <span class="bld">সব্বানেতানী</span>তি সব্বানি নিদানন্তিআদীনি এতানি পদানি। <span class="bld">ৰেৰচনানী</span>তি একস্মিংযেৰ ‘‘কারণ’’ন্তি অত্থে ৰিৰিধানি ৰচনানি <span class="bld">ৰিৰচনানি,</span> তানিযেৰ <span class="bld">ৰেৰচনানি</span>। অথ ৰা ৰিৰিধং ৰচনমেতস্সত্থস্সাতি ৰিৰচনং, কারণসঙ্খাতো অত্থো, অভিধেয্যঅভিধানভাৰেন সম্বন্ধত্তা ৰিৰচনস্স এতানি <span class="bld">ৰেৰচনানি,</span> পদানি।</p>
<p class="bodytext">‘‘অট্ঠারসভেদকরৰত্থুসঙ্খাতো’’তি ইমিনা ৰিৰাদসরূপং দস্সেতি। <span class="bld">ৰিৰাদ</span>ন্তি অট্ঠারসভেদকরৰত্থুসঙ্খাতং ৰিৰাদং। <span class="bld">এত</span>ন্তি ‘‘ৰিৰাদনিদান’’ন্তি <a name="M0.0598"></a> এতং ৰচনং। <span class="bld">অস্সা</span>তি অনুৰাদাধিকরণস্স। <span class="bld">ইদম্পী</span>তি ‘‘অনুৰাদনিদান’’ন্তি ৰচনম্পি। <span class="bld">অস্সা</span>তি আপত্তাধিকরণস্স। <span class="bld">এত</span>ন্তি ‘‘আপত্তিনিদান’’ন্তি ৰচনং। কিচ্চমেৰ ব্যঞ্জনৰড্ঢনৰসেন <span class="bld">কিচ্চয</span>ন্তি ৰুত্তং। <span class="bld">অস্সা</span>তি কিচ্চাধিকরণস্স। সমনুভাসনাদীনং উপ্পজ্জনককিচ্চানন্তি সম্বন্ধো। <span class="bld">এত</span>ন্তি ‘‘কিচ্চযনিদান’’ন্তি ৰচনং। <span class="bld">একপদযোজনা</span>তি একেন <span class="bld">‘‘নিদান’’</span>ন্তি পদেন যোজনা। <span class="bld">সব্বপদানী</span>তি সব্বানি সমুদযাদীনি পদানি।</p>
<p class="bodytext"><span class="bld">নৰন্ন</span>ন্তি জাতিৰসেন ছন্নং হেতূনং নৰসু অন্তোগধত্তা তিকৰসেনেতং ৰুত্তং। <span class="bld">ব্যঞ্জনমত্ত</span>ন্তি হেতুপচ্চযৰসেন ব্যঞ্জনমেৰ। <span class="bld">হী</span>তি সচ্চং, যস্মা ৰা। <span class="bld">এত্থা</span>তি ততিযপুচ্ছাৰিস্সজ্জনে।</p>
<p class="bodytext"><a name="para343"></a><span class="paranum">৩৪৩</span>. <span class="bld">দ্বাদস মূলানী</span>তি এত্থ দ্বাদসন্নং মূলানং সরূপং দস্সেন্তো আহ ‘‘কোধউপনাহযুগল়কাদীনী’’তিআদি <a name="V2.0226"></a>। এত্থ (ৰিভ॰ ৮৩৩, ৯৪৪) আদিসদ্দেন মক্খপল়াসযুগল় ইস্সামচ্ছরিযযুগল় মাযাসাঠেয্যযুগল় পাপিচ্ছমিচ্ছাদিট্ঠিযুগল় সন্দিট্ঠিপরামাসিআধানগ্গাহিদুপ্পটিনিস্সগ্গিযুগল়ৰসেন পঞ্চ যুগল়ানি সঙ্গণ্হাতি। <span class="bld">অজ্ঝত্তসন্তানপ্পৰত্তানী</span>তি নিযকজ্ঝত্তসন্তানে পৰত্তানি।</p>
<p class="bodytext">অট্ঠারসভেদকরৰত্থূনং সমুট্ঠানভাৰং নিব্বচনেন পকাসেন্তো আহ ‘‘তং হী’’তিআদি। <span class="bld">ত</span>ন্তি অনুৰাদাধিকরণং, সমুট্ঠাতীতি সম্বন্ধো। এত্থ চ ‘‘এতেসূ’’তি ইমিনা অধিকরণভাৰং দস্সেতি। ‘‘এতেহী’’তি ইমিনা করণভাৰং দস্সেতি। <span class="bld">তেনা</span>তি কারণেন। <span class="bld">অস্সা</span>তি ৰিৰাদাধিকরণস্স। <span class="bld">এতানী</span>তি অট্ঠারসভেদকরৰত্থূনি। <span class="bld">সব্বত্থা</span>তি সব্বেসং অধিকরণানং সব্বেসু সমুট্ঠানেসু।</p>
<p class="bodytext"><a name="para344"></a><span class="paranum">৩৪৪</span>. একেন অধিকরণেন কিচ্চাধিকরণেনাতি ইদং ৰুত্তন্তি সম্বন্ধো। <span class="bld">এতানী</span>তি অধিকরণানি। <span class="bld">একংসতো</span>তি একংসেন, এককোট্ঠাসেনাতি অত্থো। <span class="bld">হী</span>তি সচ্চং, যস্মা ৰা।</p>
<p class="bodytext">সাৰসেসাপত্তি সম্মতি ৰিয অনৰসেসাপত্তি ন সম্মতীতি যোজনা। কস্মা ন সম্মতীতি আহ ‘‘ন হী’’তিআদি। <span class="bld">হী</span>তি যস্মা। <span class="bld">সা</span>তি অনৰসেসা আপত্তি। <span class="bld">ততো</span>তি অনৰসেসাপত্তিতো। এত্থ <a name="M0.0599"></a> চ ‘‘ন সক্কা দেসেতু’’ন্তি ইমিনা দেসনাগামিনিযা অভাৰং দীপেতি। ‘‘ন সক্কা…পে॰… পতিট্ঠাতু’’ন্তি ইমিনা ৰুট্ঠানগামিনিযা অভাৰং দীপেতি।</p>
<p class="bodytext"><a name="para349"></a><span class="paranum">৩৪৯</span>. <span class="bld">ততো</span>তি নযতো। <span class="bld">যত্থ সতিৰিনযো</span>তিআদিকা ছ যমকপুচ্ছাতি সম্বন্ধো। <span class="bld">তাস</span>ন্তি পুচ্ছানং। <span class="bld">পকাসিতো</span>তি পাকটো।</p>
<p class="bodytext"><a name="para351"></a><span class="paranum">৩৫১</span>. <span class="bld">দ্বিন্নম্পি সমথান</span>ন্তি সম্মুখাৰিনযসতিৰিনযৰসেন দ্বিন্নম্পি সমথানং। <span class="bld">যস্মা</span>তি যেন কারণেন ন সক্কাতি সম্বন্ধো। পত্তৰট্টীনং নানাকরণন্তি সম্বন্ধো। <span class="bld">তেস</span>ন্তি সম্মুখাৰিনযসতিৰিনযানং নানাকরণন্তি সম্বন্ধো। অযং পনেত্থ যোজনা – যস্মা কদলিক্খন্ধে পত্তৰট্টীনং নানাকরণং ৰিনিব্ভুজ্জিত্বা দস্সেতুং ন সক্কা ৰিয তেসং নানাকরণং ৰিনিব্ভুজ্জিত্বা দস্সেতুং ন সক্কাতি। <span class="bld">তেনা</span>তি কারণেন। <span class="bld">সব্বত্থা</span>তি সব্বেসু ৰিস্সজ্জনেসু।</p>
<p class="subhead">সত্তসমথনিদানৰণ্ণনা</p>
<p class="bodytext"><a name="para352"></a><span class="paranum">৩৫২</span>. <span class="bld">অস্সা</span>তি <a name="V2.0227"></a> সম্মুখাৰিনযস্স। <span class="bld">তত্থা</span>তি ‘‘নিদাননিদানো’’তি পাঠে। <span class="bld">ইদ</span>ন্তি সম্মুখাচতুক্কং। <span class="bld">লদ্ধুপৰাদো</span>তি লদ্ধো পরেসং উপৰাদো যেনাতি লদ্ধুপৰাদো, খীণাসৰো। <span class="bld">যস্স চা</span>তি যস্স চ সন্তিকেতি সম্বন্ধো। <span class="bld">উভিন্ন</span>ন্তি দেসকপটিগ্গাহকানং দ্বিন্নং।</p>
<p class="bodytext"><a name="para353"></a><span class="paranum">৩৫৩</span>. ননু পুচ্ছাযং ‘‘সত্তন্নং সমথান’’ন্তি ৰুত্তং, কস্মা পন ৰিস্সজ্জনাযং সম্মুখাৰিনযস্স সমুট্ঠানং ন ৰুত্তন্তি আহ ‘‘কিঞ্চাপী’’তিআদি। তত্থ কিঞ্চাপি ৰুত্তন্তি যোজনা। এত্থ <span class="bld">কিঞ্চাপি</span>সদ্দো সম্ভাৰনত্থো, <span class="bld">পন</span>সদ্দো গরহত্থো। তথা ৰুত্তম্পীতি যোজনা। <span class="bld">কম্মসঙ্গহাভাৰেনা</span>তি কম্মে সঙ্গহস্স অভাৰেন। <span class="bld">তত্থা</span>তি তস্মিং ‘‘কম্মস্স কিরিযা’’তিআদিপাঠে। কম্মং করীযতি ইমাযাতি কিরিযা, ঞত্তি। তেন ৰুত্তং ‘‘কম্মস্স কিরিযাতি ঞত্তি ৰেদিতব্বা’’তি। করিযতে ঠপিযতে <span class="bld">করণং</span>। সযং উপগমিযতে <span class="bld">উপগমনং</span>। অজ্ঝেসনেন পরং উপগমাপিযতে <span class="bld">অজ্ঝুপগমনং</span>। অধিৰাসিযতে <span class="bld">অধিৰাসনা</span>। অপ্পটিক্কোসিযতে <span class="bld">অপটিক্কোসনা</span>। ইতি ইমমত্থং দস্সেন্তো আহ ‘‘করণন্তি তস্সাযেৰা’’তিআদি। <span class="bld">এত</span>ন্তি কম্মং। <span class="bld">মে</span>তি ময্হং। খমুধাতুপযোগে সম্পদানত্থে <a name="M0.0600"></a> সম্পদানৰচনং। অথ ৰা মেতি মযা। কত্বত্থে করণৰচনং, সামিৰচনং ৰা। <span class="bld">খমতী</span>তি কত্তুরূপসদিসং কম্মরূপং। রূপঞ্হি কত্তুরূপসদিসং কম্মরূপং ‘‘খমতি সঙ্ঘস্সা’’তিআদীসু (মহাৰ॰ ১২৭) ৰিয। কম্মরূপসদিসং কত্তুরূপং ‘‘উপাসকো সীলং সমাদিযতী’’তিআদীসু (পট্ঠা॰ ১.১.৪২৩) ৰিয। এত্থ কম্মত্থে পৰত্তো যপচ্চযো লোপোতি দট্ঠব্বং।</p>
<p class="subhead">সত্তসমথনানাত্থাদিৰণ্ণনা</p>
<p class="bodytext"><a name="para354"></a><span class="paranum">৩৫৪</span>. মাতাপুত্তাদীনং অযং ৰিৰাদোতি যোজনা। ‘‘ৰিরুদ্ধৰাদত্তা’’তি ইমিনা ৰদনং ৰাদো, ৰিরুদ্ধো ৰাদো <span class="bld">ৰিৰাদো</span>তি নিব্বচনং দস্সেতি। <span class="bld">অধিকরণীযতাযা</span>তি ৰূপসমিততায। ইমিনা অধিকরিযতি সমথেহি ৰূপসমিযতীতি <span class="bld">অধিকরণ</span>ন্তি ৰচনত্থং দস্সেতি। <span class="bld">সব্বত্থা</span>তি সব্বেসু অধিকরণভেদেসু।</p>
<p class="centered">ইতি অধিকরণভেদৰণ্ণনায যোজনা সমত্তা।</p>
<p class="title">দুতিযগাথাসঙ্গণিকং</p>
<p class="subhead">চোদনাদিপুচ্ছাৰিস্সজ্জনাৰণ্ণনা</p>
<p class="bodytext"><a name="para359"></a><span class="paranum">৩৫৯</span>. দুতিযগাথাসঙ্গণিযং <a name="V2.0228"></a> চোদনা নাম কিং দস্সেত্বা চোদনাতি আহ ‘‘ৰত্থুঞ্চ আপত্তিঞ্চ দস্সেত্বা চোদনা’’তি। দোসং সরাপেতীতি <span class="bld">দোসসারণা। সঙ্ঘসন্নিপাতো</span>তি সঙ্ঘস্স সন্নিপতনং। ইমিনা <span class="bld">সঙ্ঘো</span>তি এত্থ উত্তরপদলোপং দস্সেতি। <span class="bld">মতিকম্ম</span>ন্তি এত্থ মতিসদ্দো ইচ্ছত্থোতি আহ ‘‘ৰুচ্চতি মন্তগ্গহণ’’ন্তি। <span class="bld">ত</span>ন্তি মতিকম্মং।</p>
<p class="bodytext">‘‘তেন চুদিতকপুগ্গলেনা’’তি পদং ‘‘সারণত্থাযা’’তি পদে কারিতকম্মং। <span class="bld">তস্স পুগ্গলস্সা</span>তি তস্স চুদিতকস্স পুগ্গলস্স, ইমিনা ‘‘নিগ্গহত্থাযা’’তি পদস্স কম্মং দস্সেতি। <span class="bld">তত্থা</span>তি তস্মিং অধিকরণৰিনিচ্ছযট্ঠানে। <span class="bld">পরিগ্গহণত্থাযা</span>তি পরি ৰীমংসিত্বা গহণত্থায। <span class="bld">ধম্মা-ধম্ম</span>ন্তি <a name="M0.0601"></a> ভূতাভূতং। ‘‘ৰিনিচ্ছযসন্নিট্ঠাপনত্থ’’ন্তি ইমিনা পাল়িযং পাঠসেসং দস্সেতি।</p>
<p class="bodytext"><span class="bld">মা খো পটিঘ</span>ন্তি এত্থ <span class="bld">পটিঘ</span>সদ্দো কোপপরিযাযোতি আহ ‘‘কোপং মা জনযী’’তি। ‘‘চুদিতকে ৰা চোদকে ৰা’’তি ইমিনা ‘‘সঙ্ঘে’’তি আধারং পটিক্খিপতি। <span class="bld">সচে অনুৰিজ্জকো তুৰ</span>ন্তি এত্থ <span class="bld">অনুৰিজ্জক</span>সদ্দো ৰিনযধরপরিযাযোতি আহ ‘‘ৰিনযধরো’’তি। ৰিনযধরো হি যস্মা চোদকচুদিতকানং ৰচনং অনুমিনিত্বা ৰত্থুআপত্তাদিৰসেন ৰিদতি, তস্মা <span class="bld">অনুৰিজ্জকো</span>তি ৰুচ্চতি।</p>
<p class="bodytext">ৰিরুদ্ধং গাহং সংৰত্তেতীতি <span class="bld">ৰিগ্গাহিকং</span>। ‘‘ন ত্ব’’ন্তিআদিনা ণিকপচ্চযস্স সরূপং দস্সেতি। <span class="bld">যাযা</span>তি কথায। সুত্তাদীনং সরূপং দস্সেন্তো আহ <span class="bld">‘‘সুত্তং নামা’’</span>তিআদি।</p>
<p class="bodytext"><span class="bld">অনুযুঞ্জনৰত্ত</span>ন্তি অনুযুঞ্জনস্স, অনুযুঞ্জনে ৰা ৰত্তং। কুসলেন বুদ্ধিমতাতি এত্থ <span class="bld">কুসল</span>সদ্দো ছেকপরিযাযো, <span class="bld">বুদ্ধিমন্তু</span>সদ্দো পণ্ডিতপরিযাযোতি আহ ‘‘ছেকেন পণ্ডিতেনা’’তি। ‘‘ঞাণপারমিপ্পত্তেনা’’তি ইমিনা <span class="bld">বুদ্ধিমতা</span>তি এত্থ ন কেৰলং ঞাণসামঞ্ঞং, অথ খো সব্বঞ্ঞুতঞ্ঞাণন্তি দস্সেতি। <span class="bld">অয</span>ন্তি এসো যথাৰুত্তো অত্থো। <span class="bld">অযং পনা</span>তি এসো ৰক্খমানো পন। <span class="bld">এত্থা</span>তি ইমাসু গাথাসু। সচে ত্বং অনুৰিজ্জকো হোসীতি যোজনা। যং পন অনুযোগৰত্তং কতং সুপঞ্ঞত্তং সব্বসিক্খাপদানং অনুলোমন্তি যোজনা। <span class="bld">ত</span>ন্তি অনুযোগৰত্তং। <span class="bld">ইতী</span>তি অযং সাধিপ্পাযসঙ্খেপৰণ্ণনা। <span class="bld">অত্তনো</span>তি অনুৰিজ্জকস্স। <span class="bld">সম্পরাযে</span>তি পরলোকে। <span class="bld">যো</span>তি অনুৰিজ্জকো। <span class="bld">ত</span>ন্তি অনুযোগৰত্তং <a name="V2.0229"></a>। <span class="bld">গতি</span>ন্তি সুগতিং। <span class="bld">হিত</span>ন্তি চোদকচুদিতকানং হিতং। <span class="bld">গৰেসন্তো</span>তি ঞাণেন এসন্তো। ইমিনা হিতং এসন্তোতি <span class="bld">হিতেসী</span>তি ৰচনত্থং দস্সেতি। <span class="bld">মেত্তঞ্চা</span>তি অপ্পনাপত্তং মেত্তঞ্চ। <span class="bld">মেত্তাপুব্বভাগঞ্চা</span>তি অপ্পনামেত্তায পুব্বভাগে পৰত্তং পরিকম্মউপচারমেত্তঞ্চ। তৰ ভারে সঙ্ঘেন কতে এৰাতি যোজনা।</p>
<p class="bodytext"><span class="bld">যো</span>তি অনুৰিজ্জকো। <span class="bld">এতেস</span>ন্তি চোদকচুদিতকানং। ‘‘ভাসিত’’ন্তি ইমিনা <span class="bld">ৰোহার</span>সদ্দো ভাসিতপরিযাযোতি দস্সেতি। <span class="bld">ত</span>ন্তি সহসা ৰোহারং।</p>
<p class="bodytext"><span class="bld">অনুসন্ধিত</span>ন্তি <a name="M0.0602"></a> এত্থ ৰিনিচ্ছযানুসন্ধিং পটিক্খিপন্তো আহ ‘‘কথানুসন্ধি ৰুচ্চতী’’তি। কথায অনুরূপং সন্দহনং <span class="bld">কথানুসন্ধি। পটিঞ্ঞানুসন্ধিতেনা</span>তি এত্থ পটিঞ্ঞাসদ্দঅনুসন্ধিসদ্দানং তুল্যাধিকরণতো অঞ্ঞং ভিন্নাধিকরণং দস্সেন্তো আহ <span class="bld">‘‘অথৰা’’</span>তিআদি। লজ্জিং পুগ্গলন্তি সম্বন্ধো। <span class="bld">তত্থা</span>তি গাথাযং। <span class="bld">ৰত্তানুসন্ধিনা</span>তি আচারসঙ্খাতেন ৰত্তেন অনুসন্ধিনা অস্স অলজ্জীস্স ৰত্তেন সদ্ধিং যা পটিঞ্ঞা সন্ধিযতীতি যোজনা।</p>
<p class="bodytext"><span class="bld">জানন্তো আপজ্জতী</span>তি জানন্তো হুত্বা আপজ্জতি। ইমিনা <span class="bld">সঞ্চিচ্চা</span>তি পদস্স সঞ্চেতেত্বাতি অত্থং দস্সেতি। ৰীতিক্কমচেতনায সদ্ধিং চেতেত্বাতি অত্থো। ‘‘ন দেসেতি ন ৰুট্ঠাতী’’তি ইমিনা <span class="bld">পরিগূহতী</span>তি এত্থ পরিগূহনং নাম অত্থতো ন দেসনং ন ৰুট্ঠানন্তি দস্সেতি।</p>
<p class="bodytext"><span class="bld">য</span>ন্তি ‘‘সঞ্চিচ্চ আপত্তিং আপজ্জতী’’তি ৰচনং। <span class="bld">তুম্হেহী</span>তি পরিহারকারকেহি। <span class="bld">সচ্চ</span>ন্তি তথং অৰিতথং। <span class="bld">অহম্পী</span>তি চোদকোপি। <span class="bld">পি</span>সদ্দেন পরিহারকং সম্পিণ্ডেতি। <span class="bld">ন</span>ন্তি ‘‘সঞ্চিচ্চা’’তিআদিৰচনং। <span class="bld">ত</span>ন্তি তুৰং, ত্বং ৰা।</p>
<p class="bodytext"><span class="bld">পুব্বাপর</span>ন্তি এত্থ পুব্বে কথেতব্বং <span class="bld">পুব্বং,</span> অপরম্হি কথেতব্বং <span class="bld">অপরং,</span> পুব্বঞ্চ অপরঞ্চ পুব্বাপরন্তি দস্সেন্তো আহ ‘‘পুরে’’তিআদি। ‘‘তস্মিং পুব্বাপরে’’তি ইমিনা পাল়িযং <span class="bld">পুব্বপরস্সা</span>তি এত্থ ভুম্মত্থে সামিৰচনন্তি দস্সেতি।</p>
<p class="bodytext"><span class="bld">দ্বীহী</span>তি <a name="V2.0230"></a> পারাজিকসঙ্ঘাদিসেসৰসেন দ্বীহি। <span class="bld">পঞ্চহী</span>তি থুল্লচ্চযাদিৰসেন পঞ্চহি। <span class="bld">মিচ্ছাদিট্ঠিযা</span>তি ‘‘নত্থি দিন্ন’’ন্তিআদিনা (ধ॰ স॰ ১২২১) দসৰত্থুকায মিচ্ছাদিট্ঠিযা। <span class="bld">অন্তগ্গাহিকদিট্ঠিযা</span>তি ‘‘সস্সতো লোকো’’তিআদিনা (দী॰ নি॰ ১.৩১; ম॰ নি॰ ১.২৬৯) দসৰত্থুকায অন্তগ্গাহিকদিট্ঠিযা। <span class="bld">সব্বত্থা</span>তি সব্বেসু দুতিযগাথাসঙ্গণিকেসু।</p>
<p class="centered">ইতি দুতিযগাথাসঙ্গণিকৰণ্ণনায যোজনা সমত্তা।</p>
<p class="title">চোদনাকণ্ডং</p>
<p class="subhead">অনুৰিজ্জককিচ্চৰণ্ণনা</p>
<p class="bodytext"><a name="para360-1"></a><span class="paranum">৩৬০-১</span>. ইদানি <a name="M0.0603"></a> আরদ্ধন্তি সম্বন্ধো। একো ভিক্খু একেন মাতুগামেনাতি যোজনা। <span class="bld">সো</span>তি পস্সন্তো ভিক্খু। <span class="bld">ত</span>ন্তি নিক্খমন্তং পৰিসন্তং ৰা ভিক্খুং। <span class="bld">ইতরো</span>তি চুদিতকো। <span class="bld">তস্সা</span>তি চোদকস্স। <span class="bld">ন উপেতী</span>তি ন উপগচ্ছতি। <span class="bld">ন পটিজানাতী</span>তি ন পটিস্সৰং করোতি। <span class="bld">এত্থা</span>তি মাতুগামেন নিক্খমন্তপৰিসন্তট্ঠানে। <span class="bld">য</span>ন্তি কম্মং। <span class="bld">তেনা</span>তি চোদকেন। <span class="bld">তস্সা</span>তি চোদকস্স ৰচনেনাতি সম্বন্ধো। <span class="bld">ইতরো</span>তি চুদিতকো। <span class="bld">অসুদ্ধপরিসঙ্কিতো</span>তি অসুদ্ধায অট্ঠানে উপ্পন্নায পরিসঙ্কায পরিসঙ্কিতো। তদত্থং দস্সেতি ‘‘অমূলকপরিসঙ্কিতো’’তি ইমিনা। <span class="bld">তস্স পুগ্গলস্সা</span>তি চুদিতকস্স পটিঞ্ঞাযাতি সম্বন্ধো। <span class="bld">সব্বত্থা</span>তি সব্বেসু অনুৰিজ্জককিচ্চেসু।</p>
<p class="centered">ইতি অনুৰিজ্জককিচ্চৰণ্ণনায যোজনা সমত্তা।</p>
<p class="subhead">চোদকপুচ্ছাৰিস্সজ্জনা</p>
<p class="bodytext"><a name="para362-3"></a><span class="paranum">৩৬২-৩</span>. <span class="bld">সচ্চে চ অকুপ্পে চা</span>তি পধানং সম্বন্ধট্ঠানং দস্সেন্তো আহ ‘‘পতিট্ঠাতব্ব’’ন্তি। ‘‘য’’ন্তিআদিনা সচ্চে পতিট্ঠাতব্বভাৰং দস্সেতি। <span class="bld">য</span>ন্তি কম্মং। ‘‘ন চা’’তিআদিনা অকুপ্পে পতিট্ঠাতব্বভাৰং দস্সেতি। <span class="bld">ওতিণ্ণঞ্চা</span>তি ৰিনিচ্ছযং ওতিণ্ণঞ্চ। ‘‘ৰচন’’ন্তি ইমিনা ওতিণ্ণানোতিণ্ণসরূপং দস্সেতি। <span class="bld">তত্রা</span>তি পুরিমৰচনাপেক্খং। ‘‘ওতিণ্ণানোতিণ্ণং <a name="V2.0231"></a> জানিতব্ব’’ন্তি ৰচনেতি হি অত্থো। <span class="bld">চোদকস্স পমাণ</span>ন্তি ‘‘ধম্মো’’তি ৰা ‘‘অধম্মো’’তি ৰা ‘‘বালো’’তি ৰা ‘‘পণ্ডিতো’’তি ৰা চোদকস্স পমাণং। <span class="bld">চুদিতকস্স পমাণ</span>ন্তি ধম্মচুদিতকো নু খো, নোতি চুদিতকস্স পমাণং। <span class="bld">অনুৰিজ্জকস্স পমাণ</span>ন্তি সক্কা নু খো ৰিনিচ্ছিতুং, নোতি অনুৰিজ্জকস্স পমাণং। অনুৰিজ্জকো ৰত্তব্বোতি সম্বন্ধো। <span class="bld">যেন ধম্মেনা</span>তিআদীসু ধম্মাদীনং সরূপং দস্সেন্তো আহ ‘‘ধম্মোতি ভূতং ৰত্থূ’’তিআদি। এতেন ধম্মেন চ এতেন ৰিনযেন চ এতেন সত্থুসাসনেন চাতি যোজনা। তস্মা অনুৰিজ্জকেন ৰূপসমেতব্বন্তি সম্বন্ধো। <span class="bld">এত্থা</span>তি অনুৰিজ্জকস্স পটিপজ্জিতব্বট্ঠানে।</p>
<p class="bodytext"><span class="bld">অৰঞ্ঞ</span>ন্তি <a name="M0.0604"></a> অৰজাননং। <span class="bld">ইমে</span>তি থেরা। ‘‘খতত্তা’’তি ইমিনা অত্তনাৰ অত্তা খঞ্ঞতীতি <span class="bld">খতো</span>তি ৰচনত্থং দস্সেতি। উপহনিযন্তীতি <span class="bld">উপহতানি,</span> উপহতানি ইন্দ্রিযানি অনেনাতি <span class="bld">উপহতিন্দ্রিযো</span>। ‘‘পঞ্ঞায অভাৰতো’’তি ইমিনা <span class="bld">দুম্মেধো</span>তি এত্থ দুসদ্দো অভাৰত্থো, মেধাসদ্দো পঞ্ঞাপরিযাযোতি দস্সেতি। নত্থি মেধা এতস্সাতি <span class="bld">দুম্মেধো</span>তি নিব্বচনং কাতব্বং। খতো…পে॰… দুম্মেধো সো অনুৰিজ্জকো উপগচ্ছতীতি যোজনা। <span class="bld">তস্মা</span>তি যস্মা উপগচ্ছতি, তস্মা ৰুত্তন্তি সম্বন্ধো। <span class="bld">তস্সা</span>তি পাঠস্স, গাথায ৰা। ৰিত্থারং দস্সেন্তো আহ ‘‘চুদিতকচোদকেসু হী’’তিআদি। <span class="bld">উভোপেতে</span>তি উভোপি এতে আমিসপুগ্গলনিস্সযে। <span class="bld">ধম্মো</span>তি সাসনধম্মো। <span class="bld">ইতী</span>তি অযমত্থো।</p>
<p class="bodytext"><span class="bld">উপকণ্ণকং জপ্পতী</span>তি এত্থ কণ্ণস্স সমীপং উপকণ্ণং, তদেৰ উপকণ্ণকন্তি দস্সেন্তো আহ ‘‘এৰং কথেহী’’তিআদি। ‘‘কণ্ণমূলে’’তি ইমিনা উপকণ্ণকন্তি এত্থ উপসদ্দস্স সমীপত্থং দস্সেতি। <span class="bld">মন্তেতী</span>তি কথেতি। ইমিনা জপ্পধাতুযা কথনত্থং দস্সেতি। <span class="bld">জিম্হং পেক্খতী</span>তি এত্থ জিম্হসদ্দো কুটিলৰাচকো, কুটিলং নাম অত্থতো ইধ দোসোতি আহ ‘‘দোসমেৰা’’তি।</p>
<p class="bodytext"><span class="bld">কথানুসন্ধী</span>তি চুদিতকঅনুৰিজ্জকানং কথায অনুসন্ধি। <span class="bld">ৰিনিচ্ছযানুসন্ধী</span>তি অনুৰিজ্জকেন কতস্স আপত্তানাপত্তিৰিনিচ্ছযস্স অনুসন্ধি। <span class="bld">সব্বত্থা</span>তি চোদনাকণ্ডে।</p>
<p class="centered">ইতি চোদনাকণ্ডৰণ্ণনায যোজনা সমত্তা।</p>
<p class="title">চূল়সঙ্গামং</p>
<p class="subhead">অনুৰিজ্জকস্স পটিপত্তিৰণ্ণনা</p>
<p class="bodytext"><a name="para365"></a><span class="paranum">৩৬৫</span>. চূল়সঙ্গামে <a name="V2.0232"></a> সমাগমনং <span class="bld">সঙ্গামো,</span> সমাগমেন্তি সন্নিপতন্তি এত্থাতি ৰা <span class="bld">সঙ্গামো</span>তি ৰচনত্থং দস্সেন্তো আহ ‘‘সঙ্গামো ৰুচ্চতি…পে॰… সঙ্ঘসন্নিপাতো’’তি। সন্নিপতনং <span class="bld">সন্নিপাতো,</span> সন্নিপতন্তি <a name="M0.0605"></a> এত্থ দেসেতি ৰা সন্নিপাতো, সঙ্ঘস্স সন্নিপাতো <span class="bld">সঙ্ঘসন্নিপাতো</span>। সঙ্গাম যুদ্ধেতি ধাতুপাঠেসু (সদ্দনীতিধাতুমালাযং ১৮ মকারন্তধাতু) ৰুত্তং। তত্থ যুদ্ধং নাম অত্থতো অধিকরণৰিনিচ্ছযোতি গহেতব্বং। তদত্থং ৰিত্থারেন্তো আহ ‘‘তত্র হী’’তিআদি। তত্থ <span class="bld">তত্রা</span>তি তস্মিং সঙ্গামে, সমোসরন্তীতি সম্বন্ধো। <span class="bld">অত্তপচ্চত্থিকা</span>তি অত্তনো পটিপক্খং অত্থযন্তি। <span class="bld">উদ্ধম্ম</span>ন্তি ধম্মতো ৰিযোগং। দীপেন্তা হুত্বাতি যোজনা। কে ৰিযাতি আহ ‘‘ৰজ্জিপুত্তকা ৰিযা’’তি। সো ভিক্খু পৰত্তেতীতি সম্বন্ধো। <span class="bld">লদ্ধি</span>ন্তি উদ্ধম্মাদিৰাদং। <span class="bld">তত্থা</span>তি সঙ্গামে। <span class="bld">অৰচরতী</span>তি ওগাহেত্বা চারেতি পৰত্তেতি। তমেৰত্থং দস্সেন্তো আহ ‘‘অজ্ঝোগাহেত্বা ৰিনিচ্ছযং পৰত্তেতী’’তি। এত্থ ‘‘অজ্ঝোগাহেত্বা’’তি ইমিনা <span class="bld">অৰ</span>ত্যূপসগ্গস্স ওগাহত্থং দস্সেতি। ‘‘ৰিনিচ্ছযং পৰত্তেতী’’তি ইমিনা চরধাতুস্স কারিতন্তোগধত্তা সহকারিতকম্মেন পৰত্তনত্থং দস্সেতি। ইমিনা সঙ্গামে অৰচরতীতি <span class="bld">সঙ্গামাৰচরো</span>তি নিব্বচনং দস্সেতি। কো ৰিযাতি আহ ‘‘যসত্থেরো ৰিযা’’তি। <span class="bld">মানদ্ধজ</span>ন্তি কেতুকম্যতাপচ্চুপট্ঠানমানসঙ্খাতং ধজং। <span class="bld">রজোহরণসমেনা</span>তি এত্থ রজং হরতি অপনেতি অনেনাতি <span class="bld">রজোহরণং,</span> পাদপুঞ্জনং, তেন সমেনাতি দস্সেন্তো আহ ‘‘পাদপুঞ্জনসমেনা’’তি। পাদং পুঞ্জতি সোধেতি অনেনাতি <span class="bld">পাদপুঞ্জনং,</span> তেন সমো <span class="bld">পাদপুঞ্জনসমো,</span> তেন। সমাকারং দস্সেন্তো আহ ‘‘যথা’’তিআদি। রজোহরণস্স নেৰ রাগো হোতীতি সম্বন্ধো। <span class="bld">যথাপতিরূপ</span>ন্তি পতিরূপস্স অনুলোমং, পতিরূপানতিক্কন্তন্তি অত্থো। অকথেন্তেন নিসীদিতব্বন্তি সম্বন্ধো। <span class="bld">সামং ৰা ধম্মো</span>তি এত্থ ধম্মো নাম কোতি আহ ‘‘কপ্পিযাকপ্পিযনিস্সিতা ৰা’’তিআদি। রূপারূপপরিচ্ছেদো চ সমথাচারো চ ৰিপস্সানাচারো চ ঠানৰত্তঞ্চ নিসজ্জৰত্তঞ্চ, আদিসদ্দেন চঙ্কমৰত্তাদীনি সঙ্গণ্হাতি। চুদ্দসমহাৰত্তাদীনং ‘‘কপ্পিযাকপ্পিযনিস্সিতা’’তি পদেন গহিতত্তা ৰত্তসদ্দেন ঠানৰত্তাদীনি এৰ গহেতব্বানি, আদিসদ্দেন চঙ্কমৰত্তাদীনি গহেতব্বানি। <span class="bld">পরো ৰা অজ্ঝেসিতব্বো</span>তি যোৰা সো ৰা কোচি অজ্ঝেসিতব্বোতি আহ ‘‘যো’’তিআদি। ইমিনা <a name="M0.0606"></a> ন যো ৰা সো ৰা কোচি অজ্ঝেসিতব্বো, সমত্থোযেৰ পন অজ্ঝেসিতব্বোতি ৰা দস্সেতি। ‘‘আৰুসো’’তিআদিনা ৰত্তব্বাকারং দস্সেতি। <span class="bld">অরিযো</span> <a name="V2.0233"></a> <span class="bld">ৰা তুণ্হীভাৰো</span>তি এত্থ ন কেৰলং কথেতুং অসমত্থৰসেন তুণ্হীভাৰো, কম্মট্ঠানমনসিকারৰসেন পনাতি আহ ‘‘কম্মট্ঠানমনসিকারৰসেন তুণ্হীভাৰো’’তি। অরিযানং এসো <span class="bld">অরিযো,</span> তুণ্হীভাৰো। ‘‘নাৰজানিতব্বো’’তি ইমিনা <span class="bld">নাতিমঞ্ঞিতব্বো</span>তি পদস্স অতিক্কম্ম ন মঞ্ঞিতব্বোতি দস্সেতি।</p>
<p class="bodytext"><span class="bld">উপজ্ঝাযো</span>তি চোদকচুদিতকানং উপজ্ঝাযো। <span class="bld">সব্বত্থা</span>তি সব্বেসু ‘‘ন আচরিযো পুচ্ছিতব্বো’’তিআদিপদেসু। কুলমেৰ জাতিনামগোত্তৰসেন অযন্তি অপদিসিযতীতি <span class="bld">কুলপদেসো। অত্রস্সা</span>তি এত্থ অত্র অস্সাতি পদচ্ছেদং কত্বা অত্রসদ্দো পুগ্গলৰিসযো, অস্সসদ্দো আখ্যাতিকোতি আহ ‘‘অত্র পুগ্গলে’’তিআদি। তত্থ ‘‘ভৰেয্যা’’তি ইমিনা অস্সসদ্দস্স সব্বনামত্তঞ্চ ‘‘ভৰতী’’তি ৰত্তমানিকভাৰঞ্চ পটিক্খিপতি। <span class="bld">পরিসানুৰিধাযকেনা</span>তি পরিসায অনুমতং করোন্তেন। ইমিনা <span class="bld">নো পরিসকপ্পিকেনা</span>তি এত্থ <span class="bld">কপ্প</span>সদ্দো ৰিঝত্থোতি দস্সেতি। <span class="bld">য</span>ন্তি ৰচনং। <span class="bld">ন হত্থমুদ্দা</span>তি মুদন্তি এতাযাতি <span class="bld">মুদ্দা,</span> সক্খরমঙ্গুলিযং হত্থস্স মুদ্দা অৰযৰিঅৰযৰৰসেন সম্বন্ধত্তাতি <span class="bld">হত্থমুদ্দা</span>। তস্সা ৰিকারো ‘‘হত্থমুদ্দা’’তি গহেতব্বোতি আহ ‘‘হত্থৰিকারো’’তি।</p>
<p class="bodytext">‘‘অত্থং অনুৰিধিযন্তেনা’’তি এত্থ <span class="bld">অত্থ</span>ন্তি ৰিনিচ্ছযত্থং। <span class="bld">অনুৰিধিযন্তেনা</span>তি সল্লক্খেন্তেন। ইতি ইমমত্থং দস্সেন্তো আহ ‘‘ৰিনিচ্ছযপটিৰেধমেৰ সল্লক্খেন্তেনা’’তি। <span class="bld">সন্নিপাতমণ্ডলে</span>তি সন্নিপাতায পরিসায সমূহে, সন্নিপাতমণ্ডলস্স মজ্ঝেতি অত্থো। <span class="bld">ন ৰীতিহাতব্ব</span>ন্তি এত্থ ৰীতিহরণং নাম অত্থতো হাপনন্তি আহ ‘‘ন ৰিনিচ্ছযো হাপেতব্বো’’তি। <span class="bld">দুরুত্তৰাচ</span>ন্তি চোদকচুদিতকানং দুরুত্তৰাচং। <span class="bld">হিতপরিসকিনা</span>তি এত্থ হিতং পরি এসতীতি হিতপরিসকো, করুণা চ করুণাপুব্বভাগো চ, সো এতস্সত্থীতি <span class="bld">হিতপরিসকী,</span> পুগ্গলো, তেন হিতপরিসকিনা। তমেৰত্থং দস্সেন্তো আহ ‘‘হিতেসিনা হিতগৰেসিনা’’তি <a name="M0.0607"></a>। <span class="bld">করুণা</span>তি অপ্পনাপত্তা করুণা। <span class="bld">করুণাপুব্বভাগো</span>তি অপ্পনাপত্তায করুণায পুব্বভাগে পৰত্তা পরিকম্মউপচারকরুণা। <span class="bld">পদদ্বযেপী</span>তি ‘‘হিতানুকম্পিনা কারুণিকেন ভৰিতব্বং। হিতপরিসকিনা অসম্ফপ্পলাপিনা ভৰিতব্ব’’ন্তি পদদ্বযেপি। অযং অধিপ্পাযো ৰেদিতব্বোতি যোজনা। ‘‘অসুন্দরৰচন’’ন্তি ইমিনা <span class="bld">অসুরুত্ত</span>ন্তি এত্থ সুন্দরং উত্তং <span class="bld">সুরুত্তং,</span> ন সুরুত্তং অসুরুত্তন্তি ৰচনত্থং দস্সেতি। <span class="bld">পরিগ্গহেতব্বো</span>তি পরিৰীমংসিত্বা গহেতব্বো।</p>
<p class="bodytext"><span class="bld">তস্সা</span>তি অধম্মচোদকস্স। <span class="bld">অনোসটং ৰত্থু</span>ন্তি এত্থ ‘‘চোদকচুদিতকেহি ৰুত্ত’’ন্তি পদং অধিকারৰসেন ৰেদিতব্বং। এত্থ চ <span class="bld">অনোসট</span>ন্তি ৰিনিচ্ছযং অনোসটন্তি অত্থো। কিং পগ্গণ্হিতব্বোতি <a name="V2.0234"></a> আহ ‘‘ননু ত্ব’’ন্তিআদি। <span class="bld">অনুযোগৰত্ত</span>ন্তি ‘‘কালেন ৰক্খামী’’তিআদিনা (চূল়ৰ॰ ৩৯৯; পরি॰ ৩৬২, ৪৩৭) ৰুত্তং, ‘‘সচ্চে চ অকুপ্পে চা’’তি (চূল়ৰ॰ ৪০১) চ ৰুত্তং অনুযুঞ্জনৰত্তং। তঞ্হি যস্মা অনেন ৰত্তেন চোদকো চুদিতকং, চুদিতকো ৰা চোদকং অনুযুঞ্জতি, চোদকেন চুদিতকো, চুদিতকেন ৰা চোদকো অনুযুঞ্জিযতি, তস্মা <span class="bld">অনুযোগৰত্ত</span>ন্তি ৰুচ্চতি। <span class="bld">কথাপেত্বা</span>তি চোদকচুদিতকেহেৰ কথাপেত্বা। <span class="bld">তস্সা</span>তি চোদকস্স ৰা চুদিতকস্স ৰা, <span class="bld">সারজ্জ</span>ন্তি ভযং। <span class="bld">তে</span>তি তৰ। <span class="bld">ৰত্বাপী</span>তি মুখেন ৰত্বাপি। <span class="bld">পি</span>সদ্দেন কাযৰিকারং দস্সেত্বাপীতি সম্পিণ্ডেতি। ‘‘অনুযোগৰত্ত’’ন্তি ধাতুকম্মং, ‘‘সো ভিক্খূ’’তি কারিতকম্মং অজ্ঝাহরিতব্বং, তং কম্মং তব্বপচ্চযো ৰদতি। <span class="bld">অসুচি ৰিভাৰেতব্বো</span>তি এত্থ নত্থি সুচি সীলমেতস্সাতি <span class="bld">অসুচী</span>তি ৰুত্তে অলজ্জীতি আহ ‘‘অলজ্জি’’ন্তি। উজু সীলৰা কাযৰঙ্কাদিরহিতো হোতীতি যোজনা। এত্থ চ কাযৰঙ্কাদিরহিতো হোতীতি ইমিনা উজুনো কারণং দস্সেতি। কাযৰঙ্কাদিরহিতত্তা উজু হোতীতি অধিপ্পাযো। <span class="bld">সো</span>তি ভিক্খু। <span class="bld">মদ্দৰেনেৰা</span>তি মুদুভাৰেনেৰ। <span class="bld">উপচরিতব্বো</span>তি কথেতব্বো। ইমিনা <span class="bld">উজুমদ্দৰেনা</span>তি পদস্স সম্বন্ধট্ঠানং পাঠসেসং দস্সেতি। <span class="bld">যো</span>তি ভিক্খু। <span class="bld">অযমেৰা</span>তি এৰসদ্দেন ন ধম্মগরুকো, পুগ্গলগরুকো, ধম্মেসু চ পুগ্গলেসু চ ন মজ্ঝত্তোতি ৰেদিতব্বোতি দস্সেতি।</p>
<p class="bodytext"><a name="para366"></a><span class="paranum">৩৬৬</span>. তেন <a name="M0.0608"></a> চ পন অনুৰিজ্জকেনাতি যোজনা। <span class="bld">সুত্তাদীসূ</span>তি আদিসদ্দেন ৰিনযঅনুলোম পঞ্ঞত্তঅনুলোমিকানি সঙ্গহেতব্বানি। সুত্তং সংসন্দনত্থায হোতীতি যোজনা। কেসং সংসন্দনত্থাযাতি আহ ‘‘আপত্তানাপত্তীনং সংসন্দনত্থ’’ন্তি। ওপম্মং অত্থদস্সনত্থায হোতীতি যোজনা। এসেৰ নযো সেসেসুপি। <span class="bld">পচ্চেকট্ঠাযিনো অৰিসংৰাদকট্ঠাযিনো</span>তি এত্থ পচ্চেকস্মিং তিট্ঠন্তি সীলেনাতি <span class="bld">পচ্চেকট্ঠাযিনো,</span> অৰিসংৰাদকে তিট্ঠন্তি সীলেনাতি <span class="bld">অৰিসংৰাদকট্ঠাযিনো</span>তি দস্সেন্তো আহ ‘‘ইস্স…পে॰… ঠিতা’’তি। ‘‘ইস্সরিযাধিপচ্চজেট্ঠকট্ঠানে’’তি ইমিনা পচ্চেকসরূপং দস্সেতি। <span class="bld">তে</span>তি সঙ্ঘেন অনুমতা পুগ্গলা।</p>
<p class="bodytext">কিমত্থং ‘‘ৰিনযো সংৰরত্থাযা’’তিআদি ৰুত্তন্তি আহ ‘‘ইদানী’’তিআদি। ইদানি দস্সেতুং আহাতি সম্বন্ধো। যে মন্দা মন্দবুদ্ধিনো হুত্বা এৰং ৰদেয্যুন্তি যোজনা। অথ ৰা মন্দা মন্দবুদ্ধিনো যে পুগ্গলা এৰং ৰদেয্যুন্তি যোজনা। সকলাপি ৰিনযপঞ্ঞত্তি উপনিস্সযো হোতীতি সম্বন্ধো। ইমিনা ‘‘সংৰরত্থাযা’’তিআদীসু ‘‘অনুপাদাপরিনিব্বানত্থাযা’’তিপরিযোসানেসু তেরসৰাক্যেসু ‘‘উপনিস্সযো হোতী’’তি পাঠসেসো অজ্ঝাহরিতব্বোতি দস্সেতি। ‘‘পচ্চযো’’তি ইমিনা ‘‘উপনিস্সযো’’তি পদস্স উপনিস্সযপচ্চযোতি <a name="V2.0235"></a> অত্থং দস্সেতি। <span class="bld">সব্বত্থা</span>তি সব্বেসু দ্বাদসৰাক্যেসু। ৰিসেসং দস্সেন্তো আহ ‘‘অপিচেত্থা’’তিআদি। তত্থ <span class="bld">অপিচ</span> ৰিসেসং ৰক্খামীতি যোজনা। <span class="bld">এত্থা</span>তি ‘‘অৰিপ্পটিসারত্থাযা’’তিআদীসু। <span class="bld">ত</span>ন্তি সুখং। তরুণৰিপস্সনা নাম কস্স অধিৰচনন্তি আহ ‘‘উদযব্বযঞাণস্সেতমধিৰচন’’ন্তি। ননু ‘‘ৰিরাগো’’তি এত্থ চতুব্বিধস্স অরিযমগ্গস্স গহিতত্তা ‘‘ৰিমুত্তী’’তি এত্থাপি চতুব্বিধং ফলং গহেতব্বং, কস্মা পন ‘‘ৰিমুত্তীতি অরহত্তফল’’ন্তি ৰুত্তন্তি আহ ‘‘চতুব্বিধোপি হী’’তিআদি। <span class="bld">হী</span>তি সচ্চং, যস্মা ৰা। <span class="bld">অপচ্চযপরিনিব্বানত্থাযা</span>তি অসঙ্খতপরিনিব্বানত্থায। নত্থেত্থ হি পরিনিব্বানে কোচি পচ্চযো, তস্মা অপচ্চযপরিনিব্বানন্তি ৰুচ্চতি। <span class="bld">ত</span>ন্তি ৰিমুত্তিঞাণদস্সনং। <span class="bld">তস্মিংঅনুপ্পত্তে</span>তি তস্মিং ৰিমুত্তিঞাণদস্সনে <a name="M0.0609"></a> অনুক্কমেন পত্তে। <span class="bld">অৰস্স</span>ন্তি ধুৰং একন্তেনাতি অত্থো। <span class="bld">এতদত্থা</span>তি এসো অনুপাদা পরিনিব্বানসঙ্খাতো অত্থো পযোজনং ইমিস্সা কথাযাতি এতদত্থা। <span class="bld">কথা</span>তি অত্থস্স কথা। <span class="bld">মন্তনা</span>তি ধম্মস্স মন্তনা। <span class="bld">এতদত্থা উপনিসা</span>তি এত্থ উপনিসাসদ্দো পচ্চযৰাচকোতি আহ ‘‘পরংপরপচ্চযতাপী’’তি। পরংপরপচ্চযো হি যস্মা এত্থ পরংপরফলং উপগন্ত্বা নিসীদতি, তস্মা <span class="bld">উপনিসা</span>তি ৰুচ্চতি। ‘‘ৰিনযো সংৰরত্থাযা’’তিআদিকা অযং পরংপরপচ্চযতাপীতি যোজনা। <span class="bld">সোতাৰধান</span>ন্তি ওগাহেত্বা ধিযতে ঠপিযতে <span class="bld">অৰধানং,</span> সোতস্স অৰধানং সোতাৰধানং। <span class="bld">ইমং কথ</span>ন্তি ‘‘ৰিনযো সংৰরত্থাযা’’তিআদিং ইমং কথং। যং ঞাণং উপ্পজ্জতি, তম্পি এতদত্থন্তি যোজনা। <span class="bld">যদিদং অনুপাদা চিত্তস্সা</span>তি এত্থ ‘‘যদিদ’’ন্তি নিপাতো ‘‘ৰিমোক্খো’’তি পদমপেক্খিত্বা যো অযন্তি অত্থং ৰদতি। <span class="bld">অনুপাদা</span>তি এত্থ ‘‘সযং অভিঞ্ঞা’’তিআদীসু (মহাৰ॰ ১১) ৰিয যকারলোপো হোতি, তস্স পদস্স করণং পন ‘‘চতূহি উপাদানেহী’’তি ৰেদিতব্বং। ইতি ইম মত্থং দস্সেন্তো আহ ‘‘যো অযং চতূহি উপাদানেহি অনুপাদিযিত্বা’’তি। এত্থ চতূহি উপাদানেহি অনুপাদিযিত্বা চিত্তস্স অরহত্তফলসঙ্খাতো যো অযং ৰিমোক্খো অত্থি, সোপি এতদত্থায হোতীতি যোজনা। ‘‘অরহত্তফলসঙ্খাতো’’তি ইমিনা ‘‘ৰিমোক্খো’’তি পদস্স অত্থং দস্সেতি। অরহত্তফলঞ্হি যস্মা ৰিরুদ্ধেহি, ৰিসেসেন ৰা সব্বকিলেসেহি মুচ্চিত্থ, তস্মা <span class="bld">ৰিমোক্খো</span>তি ৰুচ্চতি। ‘‘অপচ্চযপরিনিব্বানত্থায এৰা’’তি ইমিনা <span class="bld">এতদত্থাযা</span>তি পদস্স অত্থং দস্সেতি।</p>
<p class="bodytext"><a name="para367"></a><span class="paranum">৩৬৭</span>. <span class="bld">ৰত্থুং…পে॰… ন জানাতী</span>তি এত্থাতি যোজনা কাতব্বা। <span class="bld">তস্মা</span>তি যস্মা সম্বন্ধো, তস্মা। <span class="bld">এত্থা</span>তি ইমাসু গাথাসু। <span class="bld">সমেন চা</span>তি এত্থ ‘‘সমেনা’’তি পদং ‘‘অঞ্ঞাণেনা’’তি অত্থস্স ৰাচকং রূল়্হীপদন্তি দস্সেন্তো আহ ‘‘তেনেৰ পুব্বাপরং অজাননস্স সমেন অঞ্ঞাণেনা’’তি। পাল়িযং কেন কারণেন কতাকতং ন জানাতীতি আহ ‘‘সমেনা’’তি। সমেন পুব্বাপরস্স অঞ্ঞাণেন কতাকতং ন <a name="M0.0610"></a> জানাতীতি অত্থো। <span class="bld">এৰ</span>ন্তিআদি নিগমনং <a name="V2.0236"></a>। যং পনেতং ৰচনং ৰুত্তন্তি যোজনা। ‘‘তত্থা’’তি চ ‘‘আকারঅকোৰিদো’’তি চ আধারাধেয্যানমভেদো হোতি, তস্মা অৰযৰী আধারো, অৰযৰো আধেয্যোতি দট্ঠব্বং। আকারসদ্দো ইঙ্গিতত্থোতি আহ ‘‘কারণাকারণে’’তি। কারণঅকারণসঙ্খাতে ইঙ্গিতেতি অত্থো। <span class="bld">আকারস্সা</span>তি ভুম্মত্থে সামিৰচনং। আকারস্মিন্তি হি অত্থো।</p>
<p class="bodytext"><span class="bld">তথেৰা</span>তি যথা ৰত্থুআদীনি ন জানাতি, তথেৰ। <span class="bld">ইতী</span>তি এৰং। <span class="bld">য্বায</span>ন্তি যো অযং ভিক্খু। ‘‘ভযেনা’’তি ইমিনা <span class="bld">ভযা</span>তি এত্থ কারণত্থে নিস্সক্কৰচনন্তি দস্সেতি। ভযা ভযেন গচ্ছতীতি যোজনা। এসেৰ নযো <span class="bld">সম্মোহেন মোহা গচ্ছতী</span>তি এত্থাপি। <span class="bld">ছন্দা</span>তি ছন্দেন। <span class="bld">দোসা</span>তি দোসেন। অত্তনা ঞাতুং অসমত্থতায ন সঞ্ঞত্তিযা কুসলোতি আহ ‘‘পরং সঞ্ঞাপেতুং অসমত্থতাযা’’তি। কস্মা নিজ্ঝত্তিযা চ অকোৰিদোতি আহ ‘‘কারণা…পে॰… তাযা’’তি। ‘‘পরিসায লদ্ধত্তা’’তি ইমিনা লদ্ধো পরিসসঙ্খাতো পক্খো যেনাতি <span class="bld">লদ্ধপক্খো</span>তি ৰচনত্থং দস্সেতি। সচে তাদিসকো ভিক্খু হোতি, সো ভিক্খু ‘‘অপটিক্খো’’তি ৰুচ্চতীতি যোজনা। এসেৰ নযো হেট্ঠাপি। ‘‘ন পটিক্খিতব্বো’’তি ইমিনা পটিমুখং ন ইক্খিতব্বোতি <span class="bld">অপটিক্খো</span>তি ৰচনত্থং দস্সেতি। ‘‘ন ওলোকেতব্বো’’তি ইমিনা ইক্খধাতুযা দস্সনত্থং দস্সেতি।</p>
<p class="centered">ইতি চূল়সঙ্গামৰণ্ণনায যোজনা সমত্তা।</p>
<p class="title">মহাসঙ্গামং</p>
<p class="subhead">ৰোহরন্তেন জানিতব্বাদিৰণ্ণনা</p>
<p class="bodytext"><a name="para368-74"></a><span class="paranum">৩৬৮-৭৪</span>. মহাসঙ্গামে এতেনেৰ নযেন ৰেদিতব্বন্তি সম্বন্ধো। ৰত্থুসঙ্কমনাকারং দস্সেত্বা অৰজাননপটিজাননাকারং দস্সেন্তো আহ <a name="M0.0611"></a> ‘‘যো পনা’’তিআদি। যো পন ৰদতীতি সম্বন্ধো। <span class="bld">এসেৰা</span>তি এসো এৰ, অৰজাননপটিজাননভিক্খূতি অত্থো।</p>
<p class="bodytext"><a name="para375"></a><span class="paranum">৩৭৫</span>. <span class="bld">নীলাদিৰণ্ণাৰণ্ণৰসেনা</span>তি নীলাদিৰণ্ণৰসেন চ আরোগ্যত্থাদিঅৰণ্ণৰসেন চ। সঞ্চরিত্তং <a name="V2.0237"></a> যস্মা অনেন সিক্খাপদেন ধনং অনুপদীযতি, তস্মা <span class="bld">ধনমনুপ্পদান</span>ন্তি ৰুচ্চতি। <span class="bld">পুব্বপযোগো</span>তি পুব্বে পযুজ্জিতব্বো।</p>
<p class="subhead">অগতিঅগন্তব্বৰণ্ণনা</p>
<p class="bodytext"><a name="para379"></a><span class="paranum">৩৭৯</span>. <span class="bld">বহুজনঅহিতায পটিপন্নো হোতী</span>তি পাল়িং ৰিত্থারেন্তো আহ ‘‘ৰিনযধরেন হী’’তিআদি। তত্থ <span class="bld">ৰিনযধরেনা</span>তি অনুৰিজ্জকেন, ৰিনিচ্ছিতেতি সম্বন্ধো। <span class="bld">ওৰাদূপজীৰিনিযো</span>তি ভিক্খূনং ওৰাদং উপনিস্সায জীৰিনিযো। <span class="bld">উপাসকাপী</span>তি রতনত্তযং পটিস্সরণন্তি উপাসকাপি। <span class="bld">দাযকাপী</span>তি ভিক্খূনং পচ্চযদাযকাপি। <span class="bld">তেস</span>ন্তি উপাসকাদীনং। <span class="bld">তথেৰা</span>তি যথা উপাসকাদযো দ্বিধা ভিজ্জন্তি, তথেৰ। <span class="bld">ততো</span>তি আরক্খদেৰতাহি পরন্তি সম্বন্ধো। <span class="bld">তেনা</span>তি দ্বিধাকারণেন।</p>
<p class="bodytext"><a name="para382"></a><span class="paranum">৩৮২</span>. <span class="bld">গহননিস্সিতো</span>তি এত্থ গহনসদ্দো দিট্ঠিপরিযাযোতি আহ ‘‘মিচ্ছাদিট্ঠিঅন্তগ্গাহিকদিট্ঠিসঙ্খাতং গহন’’ন্তি।</p>
<p class="bodytext"><a name="para393"></a><span class="paranum">৩৯৩</span>. <span class="bld">তস্স অৰজানন্তো</span>তি এত্থ ‘‘তস্সা’’তি পদং ‘‘ৰচন’’ন্তি পাঠসেসেন সম্বন্ধিতব্বন্তি আহ ‘‘তস্স ৰচন’’ন্তি। <span class="bld">তস্সা</span>তি নৰকস্স। <span class="bld">ত</span>ন্তি নৰকং।</p>
<p class="bodytext"><a name="para394"></a><span class="paranum">৩৯৪</span>. <span class="bld">‘‘যংঅত্থাযা’’</span>তি এসো সদ্দো সমাসোতি আহ ‘‘যদত্থাযা’’তি। <span class="bld">‘‘তং অত্থ’’</span>ন্তি এসো সদ্দো লিঙ্গৰিপল্লাসোতি আহ ‘‘সো অত্থো’’তি। <span class="bld">অত্থ</span>সদ্দো হি পুল্লিঙ্গো, পাল়িযং <span class="bld">ন পরিহাপেতব্ব</span>ন্তি এত্থাপি লিঙ্গৰিপল্লাসো ৰেদিতব্বো। <span class="bld">সব্বত্থা</span>তি সব্বস্মিং মহাসঙ্গামে।</p>
<p class="centered">ইতি মহাসঙ্গামৰণ্ণনায যোজনা সমত্তা।</p>
<p class="title">কথিনভেদং</p>
<p class="subhead">কথিনঅত্থতাদিৰণ্ণনা</p>
<p class="bodytext"><a name="para403"></a><span class="paranum">৪০৩</span>. <span class="bld">কথিনে</span> <a name="M0.0612"></a> <a name="V2.0238"></a> <span class="bld">খন্ধকে</span>তি কথিনক্খন্ধকে। <span class="bld">পুব্বে</span>তি কথিনক্খন্ধকে।</p>
<p class="bodytext"><a name="para404"></a><span class="paranum">৪০৪</span>. <span class="bld">পযোগস্সা</span>তি এত্থ পযোগো নাম কোতি আহ ‘‘চীৰরধোৰনাদিনো’’তিআদি। এত্থ আদিসদ্দেন ৰিচারণছেদনবদ্ধনসিব্বনরজনকপ্পবিন্দুআদিযনানি ছ পুব্বকরণানি সঙ্গণ্হাতি। উদকাহরণাদিকো যো পযোগো করীযতীতি যোজনা। <span class="bld">অনন্তরো</span> নাম অতীতানন্তরঅনাগতানন্তরৰসেন দুৰিধো, ইধ অনাগতানন্তরোযেৰ অধিপ্পেতোতি আহ ‘‘অনাগতৰসেনা’’তি। উদকাহরণাদিপযোগে হি উপ্পন্নে পচ্ছা ধোৰনাদিপুব্বকরণস্স উপ্পত্তিতো তপ্পযোগস্স অনাগতৰসেনেৰ পচ্চযো। <span class="bld">সমনন্তরপচ্চযেনা</span>তি এত্থ <span class="bld">সং</span>সদ্দো সুট্ঠুঅত্থোতি আহ ‘‘সুট্ঠু অনন্তরপচ্চযেনা’’তি। ‘‘আসন্নতর’’ন্তি ইমিনা সুট্ঠুভাৰং দস্সেতি। ‘‘পযোগস্সা’’তি পদং ‘‘আধারভাৰ’’ন্তি পদে সামী, ‘‘পচ্চযা হো<span class="bld">ন্তী’’</span>তি পদে সম্পদানং। ‘‘নিস্সয’’ন্তি পদং ‘‘আধারভাৰ’’ন্তি পদেন সংৰণ্ণেতি। ‘‘উপেতেনা’’তি ইমিনা <span class="bld">উপ</span>সদ্দস্স উপগমনত্থং দস্সেতি, বলৰত্থং পটিক্খিপতি। <span class="bld">পঠম</span>ন্তি পযোগতো, পযোগস্স ৰা তাৰ। ইমিনা <span class="bld">পুরেজাতপচ্চযেনা</span>তি এত্থ পুরেসদ্দো পঠমত্থোতি দস্সেতি। <span class="bld">পচ্ছা</span>তি পযোগতো, পযোগস্স ৰা পরং। <span class="bld">অপুব্বং অচরিম</span>ন্তি একপহারেন। ইমিনা সহজাতসদ্দস্স অত্থং দস্সেতি।</p>
<p class="bodytext">এৰং পুচ্ছিত্বাতি সম্বন্ধো। <span class="bld">য</span>ন্তি ধম্মজাতং। ইদানি আহাতি সম্বন্ধো। <span class="bld">যস্সা</span>তি পযোগাদিকস্স। <span class="bld">তদেৰা</span>তি ধম্মজাতমেৰ। <span class="bld">তস্সা</span>তি ‘‘পুব্বকরণং পযোগস্সা’’তিআদিৰচনস্স অত্থো এৰং ৰেদিতব্বোতি যোজনা। ‘‘পযোগস্স কতমে ধম্মা’’তিআদি যং ৰচনং ৰুত্তং, তত্থ ৰিস্সজ্জনং মযা ৰুচ্চতেতি যোজনা। ইমিনা পাল়িযং অজ্ঝাহরিত্বা যোজেতব্বভাৰং দস্সেতি। চতূহি পচ্চযেহি পচ্চযাকারং ৰিত্থারেন্তো আহ ‘‘পযোগস্স হী’’তিআদি। পযোগস্স পুব্বকরণং পচ্চযো হোতীতি সম্বন্ধো। <span class="bld">উদ্দিট্ঠধম্মেসূ</span>তি ‘‘অনন্তরপচ্চযেন <a name="M0.0613"></a> পচ্চযো’’তিআদিনা উদ্দিট্ঠেসু ধম্মেসু পুরেজাতপচ্চযো পনেসাতি সম্বন্ধো। অথ ৰা <span class="bld">উদ্দিট্ঠধম্মেসূ</span>তি পুব্বকরণৰসেন উদ্দিট্ঠেসু ধোৰনাদিধম্মেসু একধম্মম্পীতি সম্বন্ধো। <span class="bld">ন লভতী</span>তি উদকাহরণাদিপযোগস্স পুব্বে ন লভতি। <span class="bld">অয</span>ন্তি উদকাহরণাদিপযোগো। <span class="bld">পচ্ছাজাতপচ্চযং পন লভতী</span>তি উদকাহরণাদিপযোগো <a name="V2.0239"></a> পচ্ছাজাতপচ্চযং লভতি। কস্মা লভতীতি আহ ‘‘পচ্ছা উপ্পজ্জনকস্স হী’’তিআদি। <span class="bld">পচ্ছা</span>তি পযোগস্স, পযোগতো ৰা পরং। হি যস্মা কযিরতি, তস্মা লভতীতি যোজনা। সহজাতপচ্চযং পন ন লভতীতি সম্বন্ধো। <span class="bld">মাতিকাপলিবোধানিসংসসঙ্খাতে</span>তি অট্ঠমাতিকাদ্বেপলিবোধপঞ্চানিসংসসঙ্খাতে। <span class="bld">অঞ্ঞো</span>তি পন্নরসহি ধম্মেহি অঞ্ঞো। <span class="bld">পযোগাদীসূ</span>তিআদিসদ্দেন পুব্বকরণপচ্চুদ্ধারঅধিট্ঠানানি সঙ্গণ্হাতি। <span class="bld">এতেনুপাযেনা</span>তি এতেন যথাৰুত্তউপাযেন।</p>
<p class="subhead">পুব্বকরণনিদানাদিৰিভাগৰণ্ণনা</p>
<p class="bodytext"><a name="para406-7"></a><span class="paranum">৪০৬-৭</span>. দ্বিক্খত্তুং পুচ্ছিতত্তা ‘‘পুচ্ছাদ্বয’’ন্তি ৰুত্তং। হেতুপচ্চযানং সরূপং দস্সেন্তো আহ ‘‘ছ চীৰরানী’’তি। কস্মা ৰেদিতব্বানীতি আহ ‘‘পুব্বপযোগাদীনঞ্হী’’তিআদি। <span class="bld">হী</span>তি যস্মা। <span class="bld">তানিযেৰা</span>তি ছ চীৰরানি এৰ। এৰসদ্দো পচ্ছাপি যোজেতব্বো, তানি এৰাতি অত্থো। <span class="bld">হী</span>তি সচ্চং, পুব্বকরণাদীনি ন অত্থীতি যোজনা।</p>
<p class="bodytext"><a name="para408"></a><span class="paranum">৪০৮</span>. ‘‘ইমায সঙ্ঘাটিযা’’তিআদিনা ৰচীভেদাকারং দস্সেতি। কথিনত্থারকেন যস্মা পচ্চুদ্ধারো চ অধিট্ঠানঞ্চ করীযতি, তস্মা <span class="bld">কিরিযা</span>তি ৰুচ্চতি। তেন ৰুত্তং ‘‘পচ্চুদ্ধারো চেৰ অধিট্ঠানঞ্চা’’তি।</p>
<p class="bodytext"><a name="para411"></a><span class="paranum">৪১১</span>. ৰত্থুৰিপন্নাদীনং সরূপং দস্সেন্তো আহ ‘‘অকপ্পিযদুস্সং হোতী’’তিআদি। ৰিনাসং, ৰিকারং ৰা পজ্জতীতি <span class="bld">ৰিপন্নং,</span> ৰত্থুমেৰ ৰিপন্নং <span class="bld">ৰত্থুৰিপন্নং</span>।</p>
<p class="subhead">কথিনাদিজানিতব্বৰিভাগৰণ্ণনা</p>
<p class="bodytext"><a name="para412"></a><span class="paranum">৪১২</span>. <span class="bld">তেসঞ্ঞেৰ ধম্মান</span>ন্তি এত্থ ধম্মানং সরূপং দস্সেন্তো আহ ‘‘যেসু রূপাদিধম্মেসূ’’তি। তত্থ <span class="bld">রূপাদিধম্মেসূ</span>তি ৰণ্ণগন্ধাদীসু সুদ্ধট্ঠকরূপকলাপধম্মেসু। <a name="M0.0614"></a> <span class="bld">সতী</span>তি সন্তেসু। <span class="bld">তেস</span>ন্তি রূপাদীনং ধম্মানং। ‘‘সমোধান’’ন্তি ইমিনা <span class="bld">সঙ্গহো</span>তি পদস্স অত্থং দস্সেতি। ‘‘মিস্সীভাৰো’’তি ইমিনা <span class="bld">সমৰাযো</span>তি পদস্স অত্থং দস্সেতি। অৰযৰধম্মানং সং একভাৰস্স গহণং <span class="bld">সঙ্গহো</span>। অৰযৰধম্মানং সমং অযনং পৰত্তনং <span class="bld">সমৰাযো। বহূসু ধম্মেসূ</span>তি বহূসু পরমত্থপঞ্ঞত্তিধম্মেসু। <span class="bld">নামমত্ত</span>ন্তি নামপঞ্ঞত্তিমত্তং। <span class="bld">পুব্বে</span>তি কথিনক্খন্ধকে।</p>
<p class="bodytext">‘‘কারণেহী’’তি <a name="V2.0240"></a> ইমিনা <span class="bld">আকার</span>সদ্দো কারণত্থোতি দস্সেতি। <span class="bld">য</span>ন্তি ৰচনং।</p>
<p class="bodytext"><a name="para416"></a><span class="paranum">৪১৬</span>. <span class="bld">উপ্পজ্জন্তী</span>তি কথিনুদ্ধারা উপ্পজ্জন্তি। <span class="bld">কি</span>ন্তি কিং অত্থজাতং। সব্বেপি কথিনুদ্ধারাতি সম্বন্ধো। <span class="bld">হী</span>তি সচ্চং, যস্মা ৰা। <span class="bld">এত্থা</span>তি কথিনুদ্ধারেসু। <span class="bld">পুরিমা দ্বে</span>তি অন্তরুব্ভারসহুব্ভারৰসেন পুরিমা দ্বে। <span class="bld">এতেসঞ্চা</span>তি পুরিমানং দ্বিন্নঞ্চ। <span class="bld">ইতরে</span>তি অৰসেসা কথিনুদ্ধারা। <span class="bld">তেসুপী</span>তি ইতরেসু কথিনুদ্ধারেসু। <span class="bld">সব্বত্থা</span>তি সব্বস্মিং কথিনৰিনিচ্ছযে।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="centered">পঞ্ঞত্তিৰগ্গৰণ্ণনায</p>
<p class="centered">যোজনা সমত্তা।</p>
<p class="title">উপালিপঞ্চকং</p>
<p class="subhead">অনিস্সিতৰগ্গৰণ্ণনা</p>
<p class="bodytext"><a name="para417"></a><span class="paranum">৪১৭</span>. উপালিপঞ্হেসু ‘‘কতি হি নু খো ভন্তে’’তি পুচ্ছায সম্বন্ধো নত্থীতি কস্সচি মঞ্ঞনং নিৰারেন্তো আহ ‘‘অয সম্বন্ধো’’তি। <span class="bld">থেরো</span>তি উপালিত্থেরো, পুচ্ছীতি সম্বন্ধো। <span class="bld">ইমেস</span>ন্তি পঞ্চকানং তন্তিন্তি সম্বন্ধো। কেসং অত্থায তন্তিং ঠপেস্সামীতি আহ ‘‘নিস্সায ৰসনকারীনং অত্থাযা’’তি। ৰসনকারীনং ভিক্খূনন্তি সম্বন্ধো। <span class="bld">তেস</span>ন্তি পঞ্হানং।</p>
<p class="bodytext"><span class="bld">আপন্নো</span> <a name="M0.0615"></a> <span class="bld">কম্মকতো</span>তি এত্থ ‘‘আপন্নো’’তি পদং ‘‘কম্মকতো’’তি পদস্স কারণদস্সনন্তি আহ ‘‘আপত্তিং আপন্নো, তপ্পচ্চযাৰ সঙ্ঘেন কম্মং কতং হোতী’’তি। <span class="bld">তপ্পচ্চযাৰা</span>তি তংআপত্তিআপন্নসঙ্খাতা কারণা এৰ।</p>
<p class="subhead">নপ্পটিপ্পস্সম্ভনৰগ্গৰণ্ণনা</p>
<p class="bodytext"><a name="para420"></a><span class="paranum">৪২০</span>. <span class="bld">অয</span>ন্তি <a name="V2.0241"></a> কম্মকতো ভিক্খু, ন ৰত্ততীতি সম্বন্ধো। <span class="bld">অনুলোমৰত্তে</span>তি কতকম্মস্স অনুলোমে ৰত্তে। <span class="bld">অস্সা</span>তি ভিক্খুস্স। <span class="bld">সরজ্জুকো</span>তি সহ কম্মসঙ্খাতায রজ্জুযাতি সরজ্জুকো।</p>
<p class="bodytext"><a name="para421"></a><span class="paranum">৪২১</span>. সমগ্গেহি ভিক্খূহীতি সম্বন্ধো। <span class="bld">হী</span>তি সচ্চং। <span class="bld">অচ্চযং দেসাপেত্বা</span>তি অঞ্ঞমঞ্ঞং দোসং দেসাপেত্বা। <span class="bld">তিণৰত্থারকসমথং ৰা</span>তি <span class="bld">ৰা</span>সদ্দো অত্থন্তরৰিকপ্পো। <span class="bld">তত্র চে</span>তি এত্থ <span class="bld">ত</span>সদ্দো কম্মৰিসযো, <span class="bld">চে</span>সদ্দো সচেপরিযাযোতি আহ ‘‘সচে তাদিসে কম্মে’’তি। <span class="bld">দিট্ঠাৰিকম্মম্পি কত্বা</span>তি দিট্ঠাৰিকম্মং কত্বাপীতি যোজনা। <span class="bld">পি</span>সদ্দেন অকত্বাপীতি সম্পিণ্ডেতি। <span class="bld">যত্র পনা</span>তি কম্মে পন। <span class="bld">তত্থা</span>তি কম্মে। <span class="bld">পক্কমিতব্ব</span>ন্তি সঙ্গামাৰচরেন পক্কমিতব্বং।</p>
<p class="bodytext"><a name="para422"></a><span class="paranum">৪২২</span>. <span class="bld">উস্সিতমন্তী</span>তি এত্থ উস্সিতং মন্তী উস্সিতমন্তীতি দস্সেন্তো আহ ‘‘লোভ…পে॰… ভাসিতা’’তি। তত্থ ‘‘লোভদোস মোহমানুস্সন্নং ৰাচ’’ন্তি ইমিনা উস্সিতপদস্স অত্থং দস্সেতি। ‘‘ভাসিতা’’তি ইমিনা ‘‘মন্তী’’তি পদস্স অত্থং দস্সেতি। <span class="bld">নিস্সিতজপ্পী</span>তি এত্থ অঞ্ঞনিস্সিতং জপ্পমেতস্সাতি নিস্সিতজপ্পীতি দস্সেন্তো আহ ‘‘অত্তনো’’তিআদি। এত্থ <span class="bld">জপ্প</span>ন্তি ৰচনং। জপ্প ৰচনেতি হি ধাতুপাঠেসু ৰুত্তং। <span class="bld">উস্সদযুত্ত</span>ন্তি লোভাদিউস্সদযুত্তং, ৰচনন্তি সম্বন্ধো। <span class="bld">এৰমঞ্ঞ</span>ন্তি এৰং অত্তনা অঞ্ঞং। <span class="bld">কথানুসন্ধিৰচনে</span>তি চোদকচুদিতকানং কথায অনুসন্ধিৰচনে। এত্থ ‘‘ৰচনে’’তি ইমিনা ‘‘ভাসানুসন্ধী’’তি এত্থ ভাসসদ্দো ৰচনপরিযাযোতি দস্সেতি।</p>
<p class="bodytext"><span class="bld">উস্সারেতী</span>তি উদ্ধং গমাপেতি। ইমিনা উস্সাদেতি উপরি গমাপেতীতি <span class="bld">উস্সাদেতা</span>তি ৰচনত্থং দস্সেতি। এত্থ হি দকাররকারা সদিসত্থা <a name="M0.0616"></a>। তে হি দ্বে অক্খরা কদাচি কত্থচি সদিসত্থা হোন্তি। <span class="bld">অৰসারেতী</span>তি হীনভাৰং গমাপেতি। ইমিনা অৰসাদেতি অধোভাৰং গমাপেতীতি <span class="bld">অৰসাদেতা</span>তি ৰচনত্থং দস্সেতি। ‘‘অপসাদেতা’’তিপি পাঠো, উপসগ্গমত্তমেৰ নানং। <span class="bld">সম্ফঞ্চ বহুং ভাসতী</span>তি এত্থ সম্ফসদ্দো নিরত্থককথাৰচনোতি আহ ‘‘নিরত্থককথ’’ন্তি। নিরত্থককথা হি যস্মা সং হিতসুখং ফলতি ৰিনাসেতি, তস্মা সম্ফন্তি ৰুচ্চতি। ফা ধাতূতি চ ফলধাতূতি চ ধাতুপাঠেসু (সদ্দনীতিধাতুমালাযং ১৬ লকারন্তধাতু) ৰুত্তং।</p>
<p class="bodytext"><span class="bld">ভারে অনারোপিতে</span>তি ‘‘তৰ ভারো’’তি সঙ্ঘেন ভারে অনারোপিতে। <span class="bld">অজ্ঝোত্থরিত্বা</span>তি অভিভৰিত্বা <a name="V2.0242"></a>। ইমিনা <span class="bld">পসয্হ পৰত্তা</span>তি এত্থ পসয্হসদ্দস্স অভিভৰনত্থং দস্সেতি। <span class="bld">অনধিকারে</span>তি অনধিপচ্চট্ঠানে। ‘‘কথেতা’’তি ইমিনা ৰতুধাতুযা কথনত্থং দস্সেতি। <span class="bld">অনোকাসকম্মং কারেত্বা</span>তি এত্থ নকারস্স অযুত্তযোগভাৰতো যুত্তট্ঠানং দস্সেন্তো আহ ‘‘ওকাসকম্মং অকারেত্বা’’তি। <span class="bld">যস্সা</span>তি যা অস্স। অস্স ভিক্খুনো অত্তনো যা দিট্ঠি অত্থীতি যোজনা, অথৰা অত্তনো যা দিট্ঠি ভৰেয্যাতি যোজনা। <span class="bld">ত</span>ন্তি দিট্ঠিং। ‘‘কথেতা’’তি ইমিনা <span class="bld">ব্যাকতা</span>তি এত্থ ৰি আ পুব্বকরধাতুযা কথনত্থং দস্সেতি।</p>
<p class="subhead">ৰোহারৰগ্গৰণ্ণনা</p>
<p class="bodytext"><a name="para424"></a><span class="paranum">৪২৪</span>. ‘‘নেৰ দেসনায ন ৰুট্ঠানেনা’’তি ইদং পারাজিকাপত্তিং সন্ধায ৰুত্তং। <span class="bld">দোসানুরূপ</span>ন্তি ৰত্থুসঙ্খাতস্স দোসস্স অনুরূপং।</p>
<p class="bodytext"><span class="bld">পযোগং ন জানাতী</span>তি এত্থ সচে পযোগো মূলেন ৰিসদিসো হুত্বা ভিন্নো হোতি, এৰং সতি মূলপযোগন্তি ন ৰত্তব্বন্তি আহ ‘‘অধিকরণানং হী’’তিআদি। <span class="bld">হী</span>তি সচ্চং, যস্মা ৰা। মূলমেৰ পযোগা নাম হোন্তি, ন অঞ্ঞন্তি অধিপ্পাযো।</p>
<p class="bodytext"><span class="bld">কাতব্ব</span>ন্তি <span class="bld">ন জানাতী</span>তি কাতব্বং ইতি কম্মস্স করণং ন জানাতীতি যোজনা। <span class="bld">ৰত্থূ</span>তি ভণ্ডনকলহাদিৰত্থু, নিযস্সাদীনং ৰত্থূতি সম্বন্ধো <a name="M0.0617"></a>। <span class="bld">চতুন্ন</span>ন্তি তজ্জনীযনিযস্সপব্বাজনীযপটিসারণীযৰসেন চতুন্নং। <span class="bld">যাচতী</span>তি সঙ্ঘং কম্মস্স ৰূপসমং যাচতি।</p>
<p class="bodytext"><span class="bld">ৰত্থু</span>ন্তি এত্থ আপত্তিক্খন্ধানমেৰ ৰত্থুন্তি আহ ‘‘সত্তন্নং আপত্তিক্খন্ধান’’ন্তি। পদেসপঞ্ঞত্তিসব্বত্থপঞ্ঞত্তিসাধারণপঞ্ঞত্তিঅসাধারণপঞ্ঞত্তিএকতোপঞ্ঞ- ত্তিউভতোপঞ্ঞত্তিৰসেন ছন্নং পঞ্ঞত্তীনং পঞ্ঞত্তিযং পৰিট্ঠত্তা ৰুত্তং ‘‘তিৰিধং পঞ্ঞত্তি’’ন্তি। ‘‘হেট্ঠুপরিযং কত্বা পদং যোজেতী’’তি ইমিনা <span class="bld">পদপচ্চাভট্ঠ</span>ন্তি এত্থ পদানং হেট্ঠুপরিযৰসেন পটিনিৰত্তিত্বা আভস্সনং গল়নং চুতং পদপচ্চাভট্ঠন্তি অত্থং দস্সেতি।</p>
<p class="bodytext"><span class="bld">ৰিনযে</span>তি এত্থ ন কেৰলং পাল়িযংযেৰ, অথ খো অট্ঠকথাযম্পীতি আহ ‘‘ৰিনযপাল়িযঞ্চেৰ অট্ঠকথাযঞ্চা’’তি।</p>
<p class="bodytext"><span class="bld">ঞত্তিং</span> <a name="V2.0243"></a> <span class="bld">ন জানাতী</span>তি এত্থ ঞত্তিভেদং দস্সেন্তো আহ ‘‘সঙ্খেপতো’’তিআদি। <span class="bld">তত্থা</span>তি দুৰিধাসু ঞত্তীসু। <span class="bld">কম্মঞত্তী</span>তি অনুস্সাৰনকম্মস্স ঠানে ঠিতা ঞত্তি। অনুস্সাৰনকম্মং নত্থি, সযমেৰ অনুস্সাৰনকম্মট্ঠানে ঠিতাতি অত্থো। <span class="bld">কম্মপাদঞত্তী</span>তি অনুস্সাৰনকম্মস্স পাদভূতা মূলভূতা ঞত্তি। <span class="bld">নৰসু ঠানেসূ</span>তি ওসারণাদীসু নৰসু ঠানেসূ। <span class="bld">দ্বীসু ঠানেসূ</span>তি ঞত্তিদুতিযঞত্তিচতুত্থৰসেন দ্বীসু ঠানেসু, কম্মপাদঞত্তিযা করণং ন জানাতীতি সম্বন্ধো। য্বাযং চতুব্বিধো সমথোতি যোজনা। <span class="bld">ত</span>ন্তি চতুব্বিধং সমথং। <span class="bld">ঞত্তিযা</span>তি সাম্যত্থে সামিৰচনং। যং অধিকরণং ৰূপসমতীতি সম্বন্ধো। <span class="bld">তস্সা</span>তি অধিকরণস্স। তং ৰূপসমং ন জানাতীতি সম্বন্ধো।</p>
<p class="bodytext"><span class="bld">সুত্তং ন জানাতী</span>তি এত্থ সুত্তসদ্দস্স কদাচি কত্থচি মাতিকাযঞ্চ সুত্তন্তপিটকে চ পৰত্তনতো ইধ উভতোৰিভঙ্গেতি আহ ‘‘উভতোৰিভঙ্গ’’ন্তি। <span class="bld">ৰিনযং ন জানাতী</span>তি এত্থ ৰিনযসদ্দস্স সকলে ৰিনযপিটকে ৰত্তমানস্সাপি সুত্তন্তি এত্থ উভতোৰিভঙ্গস্স গহিতত্তা ইধ খন্ধকপরিৰারাৰ গহেতব্বাতি আহ ‘‘খন্ধকপরিৰারং ন জানাতী’’তি।</p>
<p class="bodytext">ৰিনযং ন জানাতীতি এত্থ ৰিনযপিটকস্স গহেতব্বত্তা ৰুত্তং ‘‘ঠপেত্বা ৰিনযপিটক’’ন্তি। <span class="bld">সুত্তন্তিকে চত্তারো মহাপদেসে</span>তি (দী॰ নি॰ ২.১৮৭ আদযো; অ॰ নি॰ ৪.১৮০) বুদ্ধাপদেসসঙ্ঘাপদেসসম্বহুলত্থেরাপদেসএকত্থেরা <a name="M0.0618"></a> পদেসৰসেন চত্তারো মহাপদেসে। <span class="bld">এত্থা</span>তি পঞ্চকে। <span class="bld">য</span>ন্তি ৰচনং। <span class="bld">সব্বত্থা</span>তি সব্বেসু পঞ্চকেসু।</p>
<p class="centered">ইতি</p>
<p class="bodytext">অনিস্সিতৰগ্গ-নপ্পটিপ্পস্সম্ভনৰগ্গ-ৰোহারৰগ্গৰণ্ণনায</p>
<p class="centered">যোজনা সমত্তা।</p>
<p class="subhead">দিট্ঠাৰিকম্মৰগ্গৰণ্ণনা</p>
<p class="bodytext"><a name="para425"></a><span class="paranum">৪২৫</span>. দিট্ঠাৰিকম্মৰগ্গে <span class="bld">দিট্ঠাৰিকম্মা</span>তি এত্থ আৰি করীযতে <span class="bld">আৰিকম্মং,</span> দিট্ঠীনং আৰিকম্মং <span class="bld">দিট্ঠাৰিকম্ম</span>ন্তি দস্সেন্তো আহ ‘‘দিট্ঠীনং আৰিকম্মানী’’তি। ‘‘লদ্ধিপকাসনান’’ন্তি ইমিনা <span class="bld">দিট্ঠি</span>সদ্দো লদ্ধিপরিযাযো, <span class="bld">আৰিকম্ম</span>সদ্দো পকাসনপরিযাযোতি দস্সেতি। <span class="bld">এত</span>ন্তি ‘‘দিট্ঠাৰিকম্মা’’তি নামং। অদেসনাগামিনী নাম অত্থতো গরুকন্তি আহ ‘‘গরুকাপত্তিযা’’তি। <span class="bld">লহুকাযপী</span>তি পিসদ্দো গরহত্থো। লহুকাযপি দেসিতায দিট্ঠাৰিকম্মং অধম্মিকং হোতি, পগেৰ গরুকাযাতি অত্থো।</p>
<p class="bodytext"><span class="bld">যথা</span> <a name="V2.0244"></a> <span class="bld">…পে॰… হোতী</span>তি যথা আৰিকতে চতূহি পঞ্চহি একীভূতেহি আৰিকতা হোতীতি যোজনা। <span class="bld">চতূহি পঞ্চহী</span>তি অন্তিমপরিচ্ছেদদস্সনং। ততো অতিরেকেহিপি একতো দেসেতুং ন ৰট্টতি, দেসিতা চ আপত্তি ন ৰুট্ঠাতি, দেসনাপচ্চযা দুক্কটঞ্চ হোতি। ‘‘চতূহি পঞ্চহী’’তি অন্তিমপরিচ্ছেদস্স দস্সিতত্তা দ্বীহি তীহি পন একতো দেসেতুং ৰট্টতীতি দট্ঠব্বং। <span class="bld">মনোমানসেনা</span>তি এত্থ মনোসদ্দেন মানসসদ্দস্স রাগঅরহত্তেসুপি পৰত্তনতো তদত্থে পটিক্খিপিত্বা চিত্তে এৰ ৰত্ততীতি দস্সেতি। তেন ৰুত্তং ‘‘মনসঙ্খাতেন মানসেনা’’তি। ইমিনা মনভূতং মানসং <span class="bld">মনোমানস</span>ন্তি ৰচনত্থং দস্সেতি।</p>
<p class="bodytext"><span class="bld">সমানসংৰাসকস্সাপী</span>তি <span class="bld">পি</span>সদ্দো সমানসংৰাসকস্সপি নানাসীমায ঠিতস্স সন্তিকে আৰিকম্মং অধম্মিকং হোতি, পগেৰ নানাসংৰাসকস্সাতি দস্সেতি। <span class="bld">মাল়কসীমাযা</span>তি খণ্ডসীমায অঙ্গণে। <span class="bld">অৰিপ্পৰাসসীমাযা</span>তি <a name="M0.0619"></a> মহাসীমায, ঠিতস্সাপি সন্তিকেতি সম্বন্ধো। পিসদ্দেন ‘‘খণ্ডসীমায ঠিতস্সপী’’তি অত্থং সম্পিণ্ডেতি।</p>
<p class="bodytext"><a name="para430"></a><span class="paranum">৪৩০</span>. <span class="bld">ন পরিযত্ত</span>ন্তি ন সমত্থং। ইমিনা <span class="bld">নাল</span>ন্তি এত্থ অলংসদ্দো পরিযত্তত্থোৰ, নারহভূসনৰারণত্থোতি দস্সেতি। <span class="bld">ইধাপী</span>তি পঞ্চকেপি। পিসদ্দেন পুরিমপঞ্চকং অপেক্খতি। ‘‘সাসনতো’’তি ইমিনা চুধাতুযা অপাদানং দস্সেতি। ‘‘কামো’’তি ইমিনা অধিপ্পাযসদ্দো কামপরিযাযোতি দস্সেতি।</p>
<p class="bodytext"><a name="para432"></a><span class="paranum">৪৩২</span>. <span class="bld">মন্দত্তা মোমূহত্তা</span>তি এত্থ ত্তপচ্চযস্স ভাৰত্থে, পঞ্চমীৰিভত্তিযা চ কারণত্থে পৰত্তভাৰং দস্সেন্তো আহ ‘‘মন্দভাৰেন মোমূহভাৰেনা’’তি। <span class="bld">পরিভৰা</span>তি এত্থ পরিভৰকামাতি অত্থং দস্সেন্তো আহ ‘‘পরিভৰং আরোপেতুকামো হুত্বা’’তি। <span class="bld">অঞ্ঞব্যাকরণেসুপী</span>তি অরহত্তব্যাকরণেসুপি। <span class="bld">সব্বত্থা</span>তি দিট্ঠাৰিকম্মৰগ্গে। <span class="bld">য</span>ন্তি ৰচনং।</p>
<p class="centered">ইতি দিট্ঠাৰিকম্মৰগ্গৰণ্ণনায যোজনা সমত্তা।</p>
<p class="subhead">মুসাৰাদৰগ্গৰণ্ণনা</p>
<p class="bodytext"><a name="para444"></a><span class="paranum">৪৪৪</span>. ধম্মপধানং ধম্মাধিট্ঠানং সন্ধায ‘‘পারাজিকং গচ্ছতীতি পারাজিকগামী’’তি সুদ্ধকত্তুৰসেন ৰুত্তং, পুগ্গলপধানং পুগ্গলাধিট্ঠানং সন্ধায ‘‘পারাজিকং গচ্ছতি অনেন, গমাপেতীতি ৰা পারাজিকগামী’’তি করণহেতুকত্তুৰসেনপি ৰত্তব্বং। ৰিত্থারং দস্সন্তো আহ ‘‘তত্থা’’তিআদি <a name="V2.0245"></a>। তত্থ <span class="bld">তত্থা</span>তি ‘‘মুসাৰাদো পারাজিকগামী’’তিআদিপাঠে, এৰং ৰিত্থারো ৰেদিতব্বোতি সম্বন্ধো। তেসু ‘‘মুসাৰাদো পারাজিকগামী’’তিআদীসু ৰা, নিদ্ধারণে ভুম্মং।</p>
<p class="bodytext"><span class="bld">অদস্সনেনা</span>তি এত্থ কস্স অদস্সনেনাতি আহ ‘‘ৰিনযধরস্সা’’তি। ৰিত্থারং দস্সেন্তো আহ ‘‘কপ্পিযাকপ্পিযেসু হী’’তিআদি। <span class="bld">ত</span>ন্তি ৰিনযধরং। <span class="bld">অস্সৰনেনা</span>তি এত্থ কেসং ৰচনং অস্সৰনেনাতি আহ ‘‘একৰিহারেপী’’তিআদি। <span class="bld">একৰিহারেপী</span>তি ৰিনযধরেন একৰিহারেপি। পিসদ্দেন নানাৰিহারে পন পগেৰাতি দস্সেতি। <span class="bld">উপট্ঠান</span>ন্তি <a name="M0.0620"></a> উপট্ঠানত্থং, উপট্ঠানট্ঠানং ৰা। ৰুচ্চমানং অঞ্ঞেসং ৰচনং অসুণন্তো হুত্বা ৰাতি যোজনা। <span class="bld">পসুত্তকতা</span>তি এত্থ যকারলোপোতি আহ ‘‘পসুত্তকতাযা’’তি। <span class="bld">পসুত্তকভাৰেনপী</span>তি পিসদ্দো অঞ্ঞম্পি অদস্সনাদিকারণং সম্পিণ্ডেতি। <span class="bld">তথাসঞ্ঞী</span>তি এত্থ তথাসদ্দো কোৰিসযোতি আহ ‘‘অকপ্পিযে…পে॰… আপজ্জন্তো’’তি। <span class="bld">একরত্তাতিক্কমাদিৰসেনা</span>তি আদিসদ্দেন ছারত্তাতিক্কমাদিং সঙ্গণ্হাতি। <span class="bld">সব্বত্থা</span>তি মুসাৰাদৰগ্গে।</p>
<p class="centered">ইতি মুসাৰাদৰগ্গৰণ্ণনায যোজনা সমত্তা।</p>
<p class="subhead">ভিক্খুনোৰাদৰগ্গৰণ্ণনা</p>
<p class="bodytext"><a name="para450"></a><span class="paranum">৪৫০</span>. ভিক্খুনিৰগ্গে <span class="bld">অলাভাযা</span>তি এত্থ লভধাতুযা কম্মং, সম্পদানৰচনস্স চ তদত্থং দস্সেন্তো আহ ‘‘চতুন্নং পচ্চযানং অলাভত্থাযা’’তি। ‘‘ৰাযমতী’’তি ইমিনা <span class="bld">পরিসক্কতী</span>তি এত্থ সক্কধাতুযা সমত্থত্থং পটিক্খিপিত্বা ৰাযমত্থং দস্সেতি। <span class="bld">কলিসাসন</span>ন্তি পাপপরাজযআণং। <span class="bld">নীহরণত্থাযা</span>তি নিদ্ধরিত্বা অপনযনত্থায।</p>
<p class="bodytext"><a name="para451"></a><span class="paranum">৪৫১</span>. ‘‘কম্ম’’ন্তি সামঞ্ঞতো ৰুত্তত্তা ‘‘সত্তন্নং কম্মানং অঞ্ঞতর’’ন্তি।</p>
<p class="bodytext"><a name="para454"></a><span class="paranum">৪৫৪</span>. <span class="bld">ন</span> <a name="V2.0246"></a> <span class="bld">সাকচ্ছাতব্বো</span>তি এত্থ কো নাম কথামগ্গো ন সাকচ্ছাতব্বো, ননু ৰিনযোযেৰাতি আহ ‘‘কপ্পিযা…পে॰… কথামগ্গো’’তি। ‘‘ন কথেতব্বো’’তি ইমিনা কচ্ছসদ্দস্স কথধাতুযা নিপ্ফন্নভাৰং দীপেতি। কস্মা পন পঠমপঞ্চকে ‘‘ন অসেক্খেনা’’তি পটিক্খিপিত্বা দুতিযপঞ্চকে ‘‘অসেক্খেনা’’তিআদি ৰুত্তন্তি আহ ‘‘যস্মা পনা’’তিআদি। ইতরো পুথুজ্জনো ন কথেতীতি যোজনা।</p>
<p class="bodytext"><span class="bld">ন অত্থপটিসম্ভিদাপত্তো</span>তি এত্থ অত্থো নাম অট্ঠকথাযেৰাধিপ্পেতাতি আহ ‘‘অট্ঠকথাযা’’তি। ‘‘পভেদগতঞাণপ্পত্তো’’তি ইমিনা অত্থাদীসু পতি ৰিসুং সম্ভিজ্জতীতি <span class="bld">পটিসম্ভিদা,</span> পঞ্ঞা, তং পত্তোতি <span class="bld">পটিসম্ভিদাপত্তো</span> <a name="M0.0621"></a>। অত্থে পটিসম্ভিদাপত্তো অত্থপটিসম্ভিদাপত্তোতি দস্সেতি। ‘‘পাল়িধম্মে’’তি ইমিনা <span class="bld">ধম্মপটিসম্ভিদাপত্তো</span>তি এত্থ ধম্মসরূপং দস্সেতি। <span class="bld">ৰোহারনিরুত্তিয</span>ন্তি পঞ্ঞত্তিনিরুত্তিযং। ইমিনা <span class="bld">নিরুত্তিপটিসম্ভিদাপত্তো</span>তি এত্থ নিরুত্তিসরূপং দস্সেতি। <span class="bld">পটিভানপটিসম্ভিদাপত্তো</span>তি এত্থ পটিভানং নাম হেট্ঠিমঞাণত্তযমেৰাতি আহ ‘‘অত্থপটিসম্ভিদাদীনি ঞাণানী’’তি, <span class="bld">তেসূ</span>তি ঞাণেসু, যং যং ৰিমুত্তং <span class="bld">যথাৰিমুত্তং,</span> চিত্তং। <span class="bld">পচ্চৰেক্খিতা</span>তি পুনপ্পুনং ওলোকিতা। <span class="bld">সব্বত্থা</span>তি ভিক্খুনিৰগ্গে।</p>
<p class="centered">ইতি ভিক্খুনোৰাদৰগ্গৰণ্ণনায যোজনা সমত্তা।</p>
<p class="subhead">উব্বাহিকৰগ্গৰণ্ণনা</p>
<p class="bodytext"><a name="para455"></a><span class="paranum">৪৫৫</span>. উব্বাহিকৰগ্গে <span class="bld">অত্থকুসলো</span>তিআদিপদানং ভেদনিস্সিতসমাসং দস্সেন্তো আহ ‘‘অট্ঠকথাকুসলো’’তিআদি। <span class="bld">আচরিযমুখতো</span>তি আচরিযৰদনতো, আচরিযসম্মুখে ৰা, <span class="bld">সিথিলধনিতাদী</span>তি আদিসদ্দেন দীঘরস্সাদীনি (পরি॰ অট্ঠ॰ ৪৮৫; ৰি॰ সঙ্গ॰ অট্ঠ॰ ২৫২) সঙ্গণ্হাতি। <span class="bld">অক্খরপরিচ্ছেদে</span>তি এত্তকো সিথিলো, এত্তকো ধনিতোতিআদিনা অক্খরপরিচ্ছেদে। ইমিনা <span class="bld">ব্যঞ্জনকুসলো</span>তি এত্থ ব্যঞ্জনসদ্দো অক্খরপরিযাযোতি দস্সেতি। <span class="bld">ন পুব্বাপরকুসলো</span>তি এত্থ পুব্বাপরো নাম পুরিমানং চতুন্নঞ্চেৰ কথায চ পুব্বাপরোতি আহ ‘‘অত্থপুব্বাপরে’’তিআদি।</p>
<p class="bodytext">কোধনোতিআদীনি ৰুত্তানীতি সম্বন্ধো। যস্মা ন সক্কোতীতি যোজনা। <span class="bld">পসারেতা</span>তি এত্থ সরধাতু উপসগ্গৰসেন ৰেচিত্তৰাচকোতি আহ ‘‘মোহেতা’’তি।</p>
<p class="centered">ইতি উব্বাহিকৰগ্গৰণ্ণনায যোজনা সমত্তা।</p>
<p class="subhead">অধিকরণৰূপসমৰগ্গৰণ্ণনা</p>
<p class="bodytext"><a name="para457"></a><span class="paranum">৪৫৭</span>. অধিকরণৰূপসমৰগ্গে সঙ্ঘগরু নাম কোতি আহ ‘‘ধম্মঞ্চ…পে॰… সঙ্ঘগরু নাম হোতী’’তি। <span class="bld">তানী</span>তি চীৰরাদীনি।</p>
<p class="bodytext"><a name="para458"></a><span class="paranum">৪৫৮</span>. <span class="bld">পঞ্চহুপালি</span> <a name="V2.0247"></a> <a name="M0.0622"></a> <span class="bld">আকারেহী</span>তি এত্থ আকারসদ্দো কারণত্থোতি আহ ‘‘পঞ্চহি কারণেহী’’তি। <span class="bld">কম্মেনা</span>তিআদীসু কম্মাদীনং সরূপং দস্সেন্তো আহ ‘‘অপলোকনাদীসূ’’তিআদি। <span class="bld">উপপত্তীহী</span>তি যুত্তীহি। ময্হং উচ্চাকুলা পব্বজিতভাৰঞ্চ বহুস্সুতভাৰঞ্চ তুম্হে জানাথাতি যোজনা। মাদিসো নাম…পে॰… তুম্হাকং যুত্তং ননূতি যোজনা। <span class="bld">কণ্ণমূলে</span>তি কণ্ণসমীপে। <span class="bld">অনুস্সাৰনেনা</span>তি অনুসমীপে সাৰাপনেন। <span class="bld">তেস</span>ন্তি ভিক্খূনং। <span class="bld">অনিৰত্তিধম্মে</span>তি অনিৰত্তনসভাৰে। <span class="bld">সলাকগ্গাহেনা</span>তি অত্তনো সলাকায গাহাপনেন।</p>
<p class="bodytext"><span class="bld">এত্থা</span>তি কম্মাদীসু। <span class="bld">পমাণ</span>ন্তি সঙ্ঘভেদস্স কারণং। <span class="bld">পুব্বভাগা</span>তি সঙ্ঘভেদতো পুব্বভাগে পৰত্তা। পুব্বভাগভাৰং আৰিকরোন্তো আহ ‘‘অট্ঠারসৰত্থুদীপনৰসেন হী’’তিআদি। ৰোহরন্তেপীতি যোজনা। <span class="bld">তত্থা</span>তি ৰোহারে। কদা পন সঙ্ঘো ভিন্নোতি আহ ‘‘যদা পনা’’তিআদি। যদা পন করোতীতি সম্বন্ধো। <span class="bld">কম্ম</span>ন্তি উপোসথকম্মতো অঞ্ঞং কম্মং গহেতব্বং। <span class="bld">উদ্দেস</span>ন্তি উপোসথকম্মং। <span class="bld">ইতী</span>তি এৰং। সঙ্ঘভেদকক্খন্ধকৰণ্ণনাযং ‘‘এৰং…পে॰… পকাসযিস্সামা’’তি (চূল়ৰ॰ অট্ঠ॰ ৩৫১) যং ৰচনং অৰোচুম্হাতি যোজনা। তস্স ৰচনস্সাতি পাঠং অজ্ঝাহরিত্বা ‘‘স্বাযং অত্থো’’তি পদেন সম্বন্ধিতব্বো।</p>
<p class="bodytext"><span class="bld">পঞ্ঞত্তেত</span>ন্তি এত্থ নিগ্গহিতলোপসন্ধীতি আহ ‘‘পঞ্ঞত্তং এত’’ন্তি। <span class="bld">ক্বা</span>তি কিস্মিং খন্ধকে। <span class="bld">তত্রা</span>তি ৰত্তক্খন্ধকে। <span class="bld">এত্তাৰতা</span>তি এত্তকেন আগন্তুকৰত্তাদিঅকরণমত্তেন। <span class="bld">অনুপুব্বেনা</span>তি অনুক্কমেন। <span class="bld">যথারত্ত</span>ন্তি এত্থ যথাসদ্দো অনুরূপত্থৰাচকো, রত্তিসদ্দেন রত্তিপ্পমাণং গহেতব্বন্তি দস্সেন্তো আহ ‘‘রত্তিপরিমাণানুরূপ’’ন্তি। ইমিনা রত্তিযা অনুরূপং <span class="bld">যথারত্ত</span>ন্তি নিব্বচনং দস্সেতি। ‘‘রত্তিপরিমাণানুরূপ’’ন্তি ৰুত্তে রত্তিপরিমাণস্স অতিক্কন্তত্তা অত্থতো থেরোতি আহ ‘‘যথাথেরন্তি অত্থো’’তি। <span class="bld">ৰৰত্থান</span>ন্তি পরিচ্ছেদো। সো হি ৰিসুং অৰহিতো হুত্বা তিট্ঠতীতি ৰৰত্থানন্তি ৰুচ্চতি। <span class="bld">কম্মাকম্মানী</span>তি এত্থ কম্মং অকম্মানীতি পদৰিভাগং কত্বা অকারো ৰুদ্ধত্থোতি আহ ‘‘খুদ্দকানি চেৰ মহন্তানি চ কম্মানী’’তি। সতি চ অকম্মস্স মহন্তভাৰে <a name="M0.0623"></a> কম্মং নাম খুদ্দকন্তি অত্থতো সিদ্ধং হোতি। তেন ৰুত্তং ‘‘খুদ্দকানি চেৰা’’তি। অকারস্স অপ্পত্থং গহেত্বা ‘‘মহন্তানি চেৰ খুদ্দকানি চ কম্মানী’’তি অত্থোপি যুজ্জতেৰ। সো পন ইধ ন গহিতো, অঞ্ঞত্থ পন দিস্সতি। ‘‘উচ্চাৰচানি কম্মানী’’তি হি ৰাক্যৰসেন ৰুত্তট্ঠানে উচ্চসদ্দেন মহন্তত্থং দস্সেতি, অৰচসদ্দেন খুদ্দকত্থং দস্সেতি। তস্মা মহন্তখুদ্দকানি কম্মানীতি অত্থো ৰেদিতব্বো। সতি চ অকম্মস্স খুদ্দকভাৰে কম্মং নাম মহন্তন্তি অত্থতোপি সিদ্ধন্তি দট্ঠব্বং।</p>
<p class="subhead">সঙ্ঘভেদৰগ্গদ্বযৰণ্ণনা</p>
<p class="bodytext"><a name="para459"></a><span class="paranum">৪৫৯</span>. সঙ্ঘভেদৰগ্গদ্বযে <a name="V2.0248"></a> <span class="bld">এতে</span>তি সভাৰা। <span class="bld">তে</span>তি অধম্মাদযো। <span class="bld">ইতী</span>তি এৰং। যং কম্মন্তি যোজনা। দিট্ঠিং ৰিনিধাযাতি সম্বন্ধো। একস্মিং পঞ্চকে অযং অত্থযোজনা কাতব্বাতি সম্বন্ধো। <span class="bld">এত্থাপী</span>তি ইমস্মিং পঞ্চকেপি। <span class="bld">পি</span>সদ্দেন হেট্ঠা ৰুত্তং পঞ্চকং অপেক্খতি। <span class="bld">সব্বত্থা</span>তি সব্বেসু পঞ্চকেসু। <span class="bld">হী</span>তি সচ্চং। পুব্বে অৰুত্তনযং যং ৰচনমত্থি, তং ৰচনং এত্থ পঞ্চকেসু ন অত্থীতি যোজনা।</p>
<p class="subhead">আৰাসিকৰগ্গৰণ্ণনা</p>
<p class="bodytext"><a name="para461"></a><span class="paranum">৪৬১</span>. আৰাসিকৰগ্গে ‘‘হরিত্বা’’তি ইমিনা <span class="bld">যথাভত</span>ন্তি এত্থ ভরধাতুযা হরণত্থঞ্চ কিরিযাৰিসেসনভাৰঞ্চ দস্সেতি। ‘‘ঠপিতো’’তি ইমিনা <span class="bld">নিক্খিত্তো</span>তি এত্থ খিপধাতুযা ঠপনত্থং দস্সেতি।</p>
<p class="bodytext"><a name="para462"></a><span class="paranum">৪৬২</span>. <span class="bld">পরিণামেতী</span>তি পরিণতংপাপেতি। ‘‘নিযামেতি কথেতী’’তি ইমিনা অধিপ্পাযত্থং দস্সেতি, <span class="bld">এত্থা</span>তি আৰাসিকৰগ্গে।</p>
<p class="subhead">কথিনত্থারৰগ্গৰণ্ণনা</p>
<p class="bodytext"><a name="para467"></a><span class="paranum">৪৬৭</span>. কথিনত্থারৰগ্গে <span class="bld">ওতমসিকো</span>তি এত্থ অৰতমং গতো ওতমসিকোতি দস্সেন্তো আহ ‘‘অন্ধকারগতো’’তি। অন্ধকারসদ্দেন তমসদ্দো অন্ধকারপরিযাযোতি দস্সেতি। <span class="bld">ত</span>ন্তি ওতমসিকং <a name="M0.0624"></a>। <span class="bld">অসমন্নাহরন্তো</span>তি তং অসমন্নাহরন্তো, কস্মা অসমন্নাহরন্তোতি আহ ‘‘কিচ্চযপসুতত্তা ৰন্দন’’ন্তি। <span class="bld">একতো</span>তি কোপেন সদ্ধিং। ৰেরী ৰিসভাগপুগ্গলো একতো আকোধেন ৰত্তনট্ঠেন <span class="bld">একাৰত্তো</span>তি ৰুচ্চতি। <span class="bld">পহরেয্যা</span>তি ৰন্দন্তং পহরেয্য। ‘‘অঞ্ঞং চিন্তযমানো’’তি ইমিনা অঞ্ঞস্মিং আরম্মণে চিত্তং ৰিদহতি ঠপেতীতি <span class="bld">অঞ্ঞৰিহিতো</span>তি দস্সেতি।</p>
<p class="bodytext">সঙ্ঘতো উদ্ধরিত্বা খিপিতব্বো অপনেতব্বোতি উক্খিত্তো, সোযেৰ <span class="bld">উক্খিত্তকো। তেহী</span>তি চতূহি। অৰন্দিযেসু পন্নরসপুগ্গলেসূতি সম্বন্ধো। <span class="bld">অন্তরা ৰুত্তকারণেন চা</span>তি অন্তরে ৰুত্তেন ‘‘তঞ্হি ৰন্দন্তস্স মঞ্চপাদাদীসুপি নলাটং পটিহঞ্ঞেয্যা’’তিআদিনা কারণেন চ। <span class="bld">ইতো</span>তি পন্নরসপুগ্গলম্হা <a name="V2.0249"></a>। <span class="bld">ইতী</span>তি এৰং। সচে উদ্দেসাচরিযো চ ওৰাদাচরিযো চ নৰকো হোতি, ন ৰন্দনীযো। <span class="bld">সব্বত্থা</span>তি কথিনত্থারৰগ্গে।</p>
<p class="centered">ইতি কথিনত্থারৰগ্গৰণ্ণনায যোজনা সমত্তা।</p>
<p class="centered">নিট্ঠিতা চ উপালিপঞ্চকৰণ্ণনায যোজনা।</p>
<p class="subhead">আপত্তিসমুট্ঠানৰণ্ণনা</p>
<p class="bodytext"><a name="para470"></a><span class="paranum">৪৭০</span>. ‘‘অচিত্তকো আপজ্জতী’’তিআদীসু এৰমত্থো ৰেদিতব্বোতি যোজনা। <span class="bld">অচিত্তকো আপজ্জতী</span>তি অচিত্তকো হুত্বা আপজ্জতি। এসেৰ নযো <span class="bld">অচিত্তকো ৰুট্ঠাতী</span>তি এত্থাপি। যংকিঞ্চি আপত্তিন্তি সম্বন্ধো। ইতরং আপত্তিন্তি যোজনা। <span class="bld">ধম্মদানং করোমী</span>তি ‘‘সব্বদানং ধম্মদানং জিনাতী’’তি (ধ॰ প॰ ৩৫৪) চ ‘‘অমতংদদো চ সো হোতি, যো ধম্মমনুসাসতী’’তি (সং॰ নি॰ ১.৪২) চ ভগৰতা ৰুত্তৰচনং সুত্বা ধম্মদানং করোমি। <span class="bld">দোমনস্সিকো</span>তি দোমনস্সেন যুত্তো, দোমনস্সৰন্তো ৰা। <span class="bld">এত্থা</span>তি অব্যাকতমূলে।</p>
<p class="bodytext"><a name="para473"></a><span class="paranum">৪৭৩</span>. <span class="bld">যস্স যস্সা</span>তি সিক্খাপদস্স। <span class="bld">তং সব্ব</span>ন্তি সব্বং তংতংসমুট্ঠানসিক্খাপদং।</p>
<p class="title">অপরদুতিযগাথাসঙ্গণিকং</p>
<p class="subhead">(১) কাযিকাদিআপত্তিৰণ্ণনা</p>
<p class="bodytext"><a name="para474"></a><span class="paranum">৪৭৪</span>. <span class="bld">ছ</span> <a name="M0.0625"></a> <span class="bld">আপত্তিযো কাযিকা</span>তি এত্থ ছ আপত্তিযো নাম কাতি আহ ‘‘অন্তরপেয্যালে’’তিআদি। অন্তরপেয্যালে ৰুত্তাতি সম্বন্ধো। ‘‘কাযদ্বারে সমুট্ঠিতত্তা’’তি ইমিনা কাযে সমুট্ঠন্তীতি <span class="bld">কাযিকা</span>তি ৰচনত্থং দস্সেতি। তস্মিংযেৰ অন্তরপেয্যালে ৰুত্তাতি সম্বন্ধো। ‘‘ৰজ্জপটিচ্ছাদিকাযা’’তিআদিনা <span class="bld">ছাদেন্তস্স তিস্সো</span>তি এত্থ তিণ্ণং সরূপং দস্সেতি। ‘‘ভিক্খুনিযা’’তিআদিনা <span class="bld">পঞ্চ সংসগ্গপচ্চযা</span>তি এত্থ পঞ্চন্নং সরূপং দস্সেতি।</p>
<p class="bodytext">‘‘একরত্ত’’ইতিআদিনা <a name="V2.0250"></a> <span class="bld">অরুণুগ্গে তিস্সো</span>তি এত্থ তিণ্ণং সরূপং দস্সেতি। <span class="bld">দ্বে যাৰততিযকা</span>তি সংৰণ্ণেতব্বেন ‘‘একাদস যাৰততিযকা নামা’’তি সংৰণ্ণনায ৰিরুদ্ধভাৰং পটিক্খিপন্তো আহ ‘‘পঞ্ঞত্তিৰসেন পনা’’তিআদি। ‘‘ইমস্মিং সাসনে’’তি ইমিনা এত্থসদ্দস্স ৰিসযং দস্সেতি। <span class="bld">একেন সব্বসঙ্গহো</span>তি এত্থ একো নাম কো, সব্বানি নাম কানীতি আহ ‘‘যস্স সিযা’’তিআদি। ‘‘নিদানুদ্দেসেনা’’তি ইমিনা একস্স সরূপং দস্সেতি। ‘‘সিক্খাপদানঞ্চ পাতিমোক্খুদ্দেসানঞ্চা’’তি ইমেহি পদেহি সব্বসরূপং দস্সেতি। সঙ্গহ সদ্দেন কম্মছট্ঠীসমাসো।</p>
<p class="bodytext">‘‘ৰজ্জপটিচ্ছাদিকাযা’’তিআদিনা <span class="bld">দ্বে দুট্ঠুল্লচ্ছাদনা</span>তি এত্থ দ্বিন্নং সরূপং দস্সেতি।</p>
<p class="bodytext">‘‘ভিক্খু ভিক্খুনিযা’’তিআদিনা <span class="bld">গামন্তরে চতস্সো</span>তি এত্থ চতস্সন্নং সরূপং দস্সেতি। পুন ‘‘ভিক্খু ভিক্খুনিযা’’তিআদিনা <span class="bld">চেতস্সা নদিপারপচ্চযা</span>তি এত্থ চতস্সন্নমেৰ সরূপং দস্সেতি। ‘‘চীৰরদানে পাচিত্তিয’’ন্তি ইমিনা পাচিত্তিযভাৰেন সদিসত্তা সঙ্খ্যাৰিসেসো ন কাতব্বোতি দস্সেতি।</p>
<p class="subhead">(২) দেসনাগামিনিযাদিৰণ্ণনা</p>
<p class="bodytext"><a name="para475"></a><span class="paranum">৪৭৫</span>. <span class="bld">একেত্থা</span>তি <a name="M0.0626"></a> এত্থসদ্দো সাসনৰিসযো।</p>
<p class="bodytext"><span class="bld">একসিক্খাপদম্পি নত্থী</span>তি <span class="bld">পি</span>সদ্দো বহুসিক্খাপদানি পন পগেৰাতি চ আপত্তি পন পগেৰাতি চ আপত্তীপি নত্থীতি চ অত্থং দস্সেতি।</p>
<p class="bodytext">‘‘সকলেপি ৰিনযে’’তি ইমিনা <span class="bld">দ্বেত্থা</span>তি পাঠে এত্থসদ্দস্স ৰিসযং দস্সেতি। <span class="bld">উভিন্ন</span>ন্তি ভিক্খুভিক্খুনীনং। অঞ্ঞথা পন কিত্তকা পঠমাপত্তিকাতি আহ ‘‘ইতরথা পনা’’তিআদি। তত্থ <span class="bld">ইতরথা</span>তি পঞ্ঞত্তিতো অঞ্ঞেন পকারেন। <span class="bld">কম্মঞ্চা</span>তি কম্মঞত্তি চ। <span class="bld">কম্মপাদিকা চা</span>তি কম্মপাদঞত্তি চ। <span class="bld">নৰসু ঠানেসূ</span>তি ওসারণাদীসু নৰসু ঠানেসু। <span class="bld">দ্বীসূ</span>তি ঞত্তিদুতিয, ঞত্তিচতুত্থকম্মেসু।</p>
<p class="bodytext">ৰজ্জপটিচ্ছাদিকায পারাজিকং, উক্খিত্তানুৰত্তিকায পারাজিকং, অট্ঠৰত্থুকায পারাজিকন্তি <a name="V2.0251"></a> ইতি ইমে তযোতি যোজনা। <span class="bld">কারণভূতেনা</span>তি হেতুভূতেন, ‘‘করণভূতেনা’’তিপি পাঠো, সাধকতমসত্তিভূতেনাতি অত্থো।</p>
<p class="bodytext"><span class="bld">তেস</span>ন্তি অদ্ধানহীনাদীনং। <span class="bld">এত্থা</span>তি ‘‘তযো পুগ্গলা ন উপসম্পাদেতব্বা’’তি পাঠে, এতেসু অঙ্গহীনাদীসু ৰা। <span class="bld">যো</span>তি পুগ্গলো। অপরিপূরো ন যাচতীতি সম্বন্ধো। মাতুঘাতকাদযো করণদুক্কটকা চাতি যোজনা। <span class="bld">তত্থা</span>তি তেসু ঞত্তিকপ্পনাদীসু। <span class="bld">ঞত্তিকপ্পনা</span>তি ঞত্তিৰিধি। <span class="bld">ৰিপ্পকতপচ্চত্ত</span>ন্তি ৰিপ্পকতং পচ্চত্তং। <span class="bld">অতীতকরণ</span>ন্তি অতীতস্স করণং। ৰিত্থারেন্তো আহ ‘‘ৰত্থুসম্পন্নং হী’’তিআদি। <span class="bld">তযো কম্মান সঙ্গহা</span>তি এত্থ ছন্দভেদরক্খনত্থায নকারে নিগ্গহিতলোপো। <span class="bld">নাসিতকা</span>তি নাসেতব্বা পুগ্গলা, নাসিতব্বাতি <span class="bld">নাসিতা,</span> নাসিতা এৰ নাসিতকা। <span class="bld">তিণ্ণং জনান</span>ন্তি তিণ্ণং উপসম্পদাপেক্খজনানং একূপজ্ঝাযেন নানাচরিযেন হুত্বাতি যোজনা। <span class="bld">একানুস্সাৰনা</span>তি একতো অনুস্সাৰনা।</p>
<p class="bodytext"><span class="bld">পাদো</span> <a name="M0.0627"></a> নাম কহাপণস্স চতুত্থভাগো। <span class="bld">মাসকো</span> নাম পাদস্স পঞ্চমভাগো। <span class="bld">পারাজিক</span>ন্তি ৰনপ্পতিং ছিন্দন্তস্স দুতিযপারাজিকং (পারা॰ ১১০)। <span class="bld">অনোদিস্সা</span>তি ‘‘মনুস্সো মরতূ’’তিআদিনা ন উদ্দিসিত্বা। <span class="bld">তেনা</span>তি ৰিসেন।</p>
<p class="bodytext"><span class="bld">ভিক্খুনোৰাদকৰগ্গস্মি</span>ন্তি সামঞ্ঞাধারো। <span class="bld">দসসু সিক্খাপদেসূ</span>তি ৰিসেসাধারো। <span class="bld">পঠমসিক্খাপদম্হিযেৰা</span>তি দসসু সিক্খাপদেসু পঠমসিক্খাপদম্হিযেৰ। উপসম্পন্নায ভিক্খুনিযাতি সম্বন্ধো। ‘‘আপত্তি হোতী’’তি ইমিনা ‘‘চীৰরেনা’’তি পদস্স সম্বন্ধট্ঠানং দস্সেতি।</p>
<p class="bodytext">‘‘চতস্সো এৰা’’তি ইমিনা <span class="bld">তত্তিকা</span>তি এত্থ তসদ্দস্স ৰিসযং দস্সেতি। তা চতস্সো পরিমাণা যাসং আপত্তীনন্তি <span class="bld">তত্তিকা। নিপন্নস্সাপি তত্তিকা</span>তি এত্থাপি এসেৰ নযো। <span class="bld">সা</span>তি ভিক্খুনী।</p>
<p class="subhead">(৩) পাচিত্তিযৰণ্ণনা</p>
<p class="bodytext"><a name="para476"></a><span class="paranum">৪৭৬</span>. <span class="bld">পঞ্চ ভেসজ্জানী</span>তি সব্বিআদীনি পঞ্চ ভেসজ্জানি। ইমং আপত্তিন্তি সম্বন্ধো। পচ্ছা আপন্নোতি যোজনা।</p>
<p class="bodytext"><span class="bld">একং</span> <a name="V2.0252"></a> <span class="bld">কবল়</span>ন্তি একং আলোপং, <span class="bld">তুম্হমূলে</span>তি তুম্হং সন্তিকে।</p>
<p class="bodytext"><span class="bld">যথাৰত্থুক</span>ন্তি ৰত্থুঅনুলোমং, আপত্তিযো দেসিতাৰ হোন্তীতি যোজনা।</p>
<p class="bodytext"><span class="bld">কোকালিকাদীন</span>ন্তিআদিসদ্দেন কটমোদকতিস্সকাদযো (পারা॰ ৪১৭) সঙ্গণ্হাতি। পাপিকায দিট্ঠিযা অপ্পটিনিস্সগ্গে পাচিত্তিযঞ্চ চণ্ডকাল়িকায ভিক্খুনিযা পাচিত্তিযঞ্চাতি যোজনা। <span class="bld">পযুত্তৰাচাপচ্চযা</span>তি ৰিঞ্ঞত্তিনিমিত্তাদীহি পকারেন যুত্তায ৰাচায পচ্চযা। <span class="bld">আপত্তি পারাজিকস্সা</span>তি পারাজিকস্স আপজ্জনং। অথৰা <span class="bld">পারাজিকস্সা</span>তি অস্স ভিক্খুস্স পারাজিকা আপত্তি হোতীতি ৰা পারাজিকা আপত্তি অস্স ভৰতীতি ৰা যোজনা কাতব্বা। <span class="bld">ইতী</span>তি ইমা ছ আপত্তিযো আপজ্জতীতি যোজনা।</p>
<p class="bodytext">ভোজনং <a name="M0.0628"></a> গহেত্বা অজ্ঝোহরমানাতি সম্বন্ধো। <span class="bld">তথেৰা</span>তি যথা খাদনে, তথেৰ মংসং লসুণং অজ্ঝোহরমানাতি যোজনা। ‘‘পণীতভোজনানী’’তি চ ‘‘অকপ্পিযমংস’’ন্তি চ পদানি ‘‘অজ্ঝোহরমানা’’তি পদেন সম্বন্ধিতব্বানি।</p>
<p class="bodytext"><span class="bld">পঞ্চ ঠানানী</span>তি পঞ্চ আপত্তিসঙ্খাতানি ঠানানি। <span class="bld">তত্থা</span>তি পঞ্চসু সহধম্মিকেসু। <span class="bld">দ্বিন্ন</span>ন্তি ভিক্খুভিক্খুনীনং। <span class="bld">তেস</span>ন্তি সিক্খমানাদীনং। <span class="bld">পঞ্চন্নমেৰা</span>তি সহধম্মিকানংযেৰ। <span class="bld">ৰিনিচ্ছযৰোহারো</span>তি ৰিনিচ্ছযৰচনং। ইমিনা চত্তারি অধিকরণানি পটিক্খিপতি। <span class="bld">অড্ডকম্মং নামা</span>তি অভিযুঞ্জন্তানং কম্মং নাম।</p>
<p class="bodytext">‘‘সহধম্মিকান’’ন্তি ইমিনা <span class="bld">পঞ্জন্নং ৰিনিচ্ছযো</span>তি এত্থ পঞ্চসরূপং দস্সেতি। সোভণভাৰং ৰিত্থারেন্তো আহ ‘‘কতৰীতিক্কমো হী’’তিআদি। <span class="bld">অব্ভুণ্হসীলো</span>তি অভিনৰুপ্পন্নসীলো। অব্ভুণ্হসীলো নাম অত্থতো পাকতিকসীলোতি আহ ‘‘পাকতিকো’’তি, পকতিসীলেন নিযুত্তোতি অত্থো।</p>
<p class="bodytext">‘‘কাযদ্বারসম্ভৰা’’তি ইমিনা <span class="bld">কাযিকা</span>তি পদস্স তদ্ধিতভাৰং দস্সেতি। <span class="bld">মুখং ওলোকেতব্বন্তি এত্থ</span> ৰুত্তাতি সম্বন্ধো।</p>
<p class="bodytext"><span class="bld">চতুন্নং দেসনায চা</span>তি এত্থ ‘‘দেসনাযা’’তি পদং আদিপদলোপন্তি আহ ‘‘অচ্চযদেসনাযা’’তি। <span class="bld">সা</span>তি অচ্চযদেসনা। অভিনিলীযিত্বা ধনুনা মারেন্তীতি <span class="bld">অভিমারা</span>।</p>
<p class="bodytext"><span class="bld">ছেজ্জং</span> <a name="V2.0253"></a> <span class="bld">হোতী</span>তি এত্থ ছেজ্জং নাম পারাজিকাপজ্জনমেৰাতি আহ ‘‘দেৰদত্তো ৰিয পারাজিকং আপজ্জতী’’তি। <span class="bld">ইমা পন আপত্তিযো</span>তি পারাজিকথুল্লচ্চযাপত্তিযো।</p>
<p class="subhead">(৪) অৰন্দনীযপুগ্গলাদিৰণ্ণনা</p>
<p class="bodytext"><a name="para477"></a><span class="paranum">৪৭৭</span>. <span class="bld">তেস</span>ন্তি দসন্নং পুগ্গলানং। ‘‘সদ্ধি’’ন্তি ইমিনা <span class="bld">সামীচেনা</span>তি এত্থ সহত্থে করণৰচনন্তি দস্সেতি। <span class="bld">সামীচেনা</span>তি চ সামীচিনা কত্তব্বং <span class="bld">সামীচং</span> কম্মং, তেন সামীচেন। <span class="bld">দস চীৰরধারণা</span>তি পদস্স সমাসভাৰং <a name="M0.0629"></a> পটিক্খিপন্তো আহ ‘‘দস দিৰসানি অতিরেকচীৰরস্স ধারণা’’তি।</p>
<p class="bodytext"><span class="bld">কতিসত</span>ন্তিআদীসু দ্বীসু গাথাপাদেসু চতূসু ৰিভত্যন্তপদেসু পুরিমং পুরিমেন, পচ্ছিমঞ্চ পচ্ছিমেন যথাক্কমং যোজেতব্বন্তি দস্সেন্তো আহ ‘‘কতিসতং আপত্তিযো রত্তিসতং ছাদযিত্বানা’’তি। পচ্ছিমগাথায পুব্বড্ঢেপি এসেৰ নযো। <span class="bld">অযং হী</span>তি অযং এৰ ৰক্খমানো। <span class="bld">এত্থা</span>তি গাথাযং। <span class="bld">যো</span>তি ভিক্খু, পটিচ্ছাদেতীতি সম্বন্ধো। <span class="bld">ইতী</span>তি অযং সঙ্খেপত্থো।</p>
<p class="bodytext">হেট্ঠা ৰুত্তেসু চতূসু চতুক্কেসু ধম্মেন সমগ্গং অপনেত্বা দ্বাদস কম্মদোসা ৰুত্তাতি দট্ঠব্বং। অধম্মেন ৰগ্গকম্মং, অধম্মেন সমগ্গকম্মন্তি যোজেতব্বং।</p>
<p class="bodytext"><span class="bld">এত্থা</span>তি ছসু কম্মেসু। <span class="bld">এতদেৰা</span>তি ধম্মেন সমগ্গকম্মমেৰ।</p>
<p class="bodytext"><span class="bld">যং দেসিতা</span>তি এত্থ যংসদ্দো ৰচনৰিপল্লাসোতি আহ ‘‘যানি দেসিতানী’’তি। ‘‘দেসিতানী’’তি ইমিনা <span class="bld">দেসিতা</span>তি এত্থ নিকারস্স আকারাদেসভাৰং দস্সেতি। ‘‘পরিযন্তপরিচ্ছেদভাৰরহিতত্তা’’তি ইমিনা নত্থি অন্তং পরিযন্তমেতস্সাতি <span class="bld">অনন্ত</span>ন্তি ৰচনত্থং দস্সেতি। <span class="bld">ত</span>ন্তি নিব্বানং, জিতন্তি সম্বন্ধো। কেন কং কিন্তি কত্বা জিতন্তি আহ ‘‘ভগৰতা কিলেসগণং অভিমদ্দিত্বা’’তি। কেন কং কিন্তি কত্বা কিং জিতং ৰিযাতি আহ ‘‘রঞ্ঞা সপত্তগণং অভিমদ্দিত্বা রজ্জং ৰিযা’’তি। তত্থ ‘‘রঞ্ঞা’’তি ইমিনা ‘‘কেনা’’তি পুচ্ছং ৰিস্সজ্জেসি। ‘‘সপত্তগণ’’ন্তি ইমিনা ‘‘ক’’ন্তি পুচ্ছং ৰিস্সজ্জেসি। ‘‘অভিমদ্দিত্বা’’তি ইমিনা ‘‘কিন্তি কত্বা’’তি পুচ্ছং ৰিস্সজ্জেসি। ‘‘রজ্জ’’ন্তি ইমিনা ‘‘কি’’ন্তি পুচ্ছং ৰিস্সজ্জেসি। <span class="bld">সপত্তগণ</span>ন্তি ৰেরিগণং। অযং পনেত্থ যোজনা – রঞ্ঞা সপত্তগণং অভিমদ্দিত্বা রজ্জং রাজভাৰং জিতং ৰিয, ভগৰতা কিলেসগণং অভিমদ্দিত্বা নিব্বানং <a name="V2.0254"></a> জিতন্তি। <span class="bld">স্বেৰা</span>তি ভগৰা এৰ। ‘‘নিব্বিকারতাযা’’তি ইমিনা তাদিসদ্দো নিব্বিকারত্থৰাচকো অনিপ্ফন্নপাটিপদিকোতি দস্সেতি। ‘‘ৰিৰেকপঞ্চক’’ন্তি ইমিনা কাযচিত্তউপধিৰসেন ৰিৰেকত্তযম্পি গহেতব্বং ৰিৰেকভাৰেন সমানত্তা। তেন ভগৰতাতি সম্বন্ধো। ‘‘যানি সত্ত আপত্তিক্খন্ধানী’’তি <a name="M0.0630"></a> ইমিনা <span class="bld">একেত্থা</span>তি এত্থ একসদ্দস্স ৰিসযং দস্সেতি। <span class="bld">তত্থা</span>তি সত্তসু আপত্তিক্খন্ধেসু। <span class="bld">এত্থ পনা</span>তি সমথেসু পন। <span class="bld">হী</span>তি সচ্চং। <span class="bld">তস্সা</span>তি সম্মুখাৰিনযস্স। <span class="bld">অট্ঠকথাসূ</span>তি সব্বঅট্ঠকথাসু। <span class="bld">মযং পনা</span>তি সঙ্গহকারকা অম্হে পন, বুদ্ধঘোসনামকা মযং পনাতি অত্থো, রোচযামাতি সম্বন্ধো। কস্স কিমত্থং গহেত্বা রোচেসীতি আহ ‘‘ৰিনাতি নিপাতস্স পটিসেধনমত্থমত্ত’’ন্তি। ‘‘ৰিনাতি নিপাতস্সা’’তি পদং ‘‘অত্থমত্ত’’ন্তি পদে ৰাচকসম্বন্ধো। অত্তনো সাধ্যৰচনং বুদ্ধৰচনসঙ্খাতেন সাধকৰচনেন সাধেন্তো আহ ‘‘ৰুত্তম্পি চেত’’ন্তিআদি।</p>
<p class="bodytext"><span class="bld">অট্ঠারস অট্ঠকানী</span>তি অধম্মদিট্ঠিভেদ, ধম্মদিট্ঠিভেদ, ৰেমতিকভেদেসু তীসু একমেকং মূলং কত্বা তযো তযো মূলিং কত্বা নৰ হোন্তি, তেসু ধম্মদিট্ঠিভেদেসু ধম্মদিট্ঠিভেদং অপনেত্বা অট্ঠ হোন্তি, তানি অট্ঠারস ভেদকরৰত্থূসু যোজেত্বা অট্ঠারস অট্ঠকানি হোন্তীতি দট্ঠব্বং। <span class="bld">ছঊনদিযড্ঢসত</span>ন্তি চতুচত্তালীসাধিকং সতন্তি ৰুত্তং হোতি।</p>
<p class="bodytext"><span class="bld">একেকৰত্থুস্মি</span>ন্তি অট্ঠারসসু ভেদকরৰত্থূসু একেকস্মিং ৰত্থুস্মিং।</p>
<p class="centered">ইতি গাথাসঙ্গণিকৰণ্ণনায যোজনা সমত্তা।</p>
<p class="title">সেদমোচিকগাথা</p>
<p class="subhead">(১) অৰিপ্পৰাসপঞ্হাৰণ্ণনা</p>
<p class="bodytext"><a name="para479"></a><span class="paranum">৪৭৯</span>. <span class="bld">সেদমোচিকগাথাসূ</span>তি অধিপ্পাযত্থস্স গম্ভীরত্তা তং চিন্তেন্তানং ৰিনযধরানং কাযে সেদং মোচেতীতি <span class="bld">সেদমোচিকা,</span> সাযেৰ গাথা সেদমোচিকগাথা, তাসু। ‘‘অকপ্পিযসম্ভোগো ন লব্ভতী’’তি ইমিনা কপ্পিযসম্ভোগো লব্ভতীতি দস্সেতি। কপ্পিযসম্ভোগং <a name="M0.0631"></a> দস্সেতুং ‘‘নহাপনভোজনাদী’’তি <a name="V2.0255"></a> ৰুত্তং। <span class="bld">অনাপত্তী</span>তি মাতুভিক্খুনিযা অনাপত্তি। <span class="bld">এসা পঞ্হা</span>তি এত্থ পঞ্হসদ্দো সভাৰতিলিঙ্গোতি সদ্দসত্থেসু (সদ্দনীতিধাতুমালাযং ১৬ হকারন্তধাতু; অভিধানপ্পদীপিকাযং ১১৫ গাথাযং) ৰুত্তো, ইধ ইত্থিলিঙ্গৰসেন ৰুত্তো। ‘‘পণ্ডিতেহী’’তি ইমিনা কুসলস্স কারণং দস্সেতি, পণ্ডিতত্তা কুসলোতি অধিপ্পাযো। <span class="bld">অস্সা</span>তি পঞ্হায। <span class="bld">এত</span>ন্তি ৰিস্সজ্জনং। <span class="bld">অস্সা</span>তি গাথায।</p>
<p class="bodytext"><span class="bld">একাদস ৰিৰজ্জিযা</span>তি অৰিভত্তিকনিদ্দেসো, একাদস ৰিৰজ্জিযেতি অত্থো। তেন ৰুত্তং ‘‘যে’’তিআদি। <span class="bld">তেপী</span>তি পিসদ্দো গাথাযং লুত্তনিদ্দিট্ঠগম্যমানভাৰং দস্সেতি।</p>
<p class="bodytext"><span class="bld">অয</span>ন্তি ন্হাপিতপুব্বকো ভিক্খু। <span class="bld">নিম্মিতবুদ্ধ</span>ন্তি বুদ্ধেন নিম্মিতং বুদ্ধরূপং।</p>
<p class="bodytext"><span class="bld">ৰিৰজ্জিযা</span>তি এত্থ যকারো ত্বাপচ্চযস্স কারিযোতি আহ ‘‘ৰিৰজ্জেত্বা’’তি। অসীসকং যং তং কবন্ধং অত্থীতি যোজনা। অসীসকত্তা কেন সরীরেন জীৰিতং বন্ধতীতি <span class="bld">কবন্ধো। যস্সা</span>তি কবন্ধস্স।</p>
<p class="bodytext"><span class="bld">হী</span>তি সচ্চং। <span class="bld">তে</span>তি অভব্বপুগ্গলা।</p>
<p class="bodytext"><span class="bld">ৰাচা</span>তি এত্থ যকারলোপোতি আহ ‘‘ৰাচাযা’’তি। <span class="bld">ইতি মে</span>তি এৰং মম। এৰং ৰদমানে মম ৰচনন্তি যোজনা। অথৰা <span class="bld">ইতিমে</span>তি এৰং ইমে, এৰং ৰদমানে ইমে জনাতি যোজনা। সদ্দম্পীতি ইমিনা গিরসদ্দো সদ্দপরিযাযোতি দস্সেতি। <span class="bld">হী</span>তি সচ্চং। তুণ্হীভূতস্স নিসিন্নস্স তস্স ভিক্খুনোতি যোজনা। যদি মনোদ্বারে আপত্তি নাম নত্থি, এৰং সতি কস্মা আপজ্জেয্য ৰাচসিকন্তি ৰুত্তন্তি আহ ‘‘যস্মা পনা’’তিআদি। <span class="bld">তেনা</span>তি তস্মা। <span class="bld">অস্সা</span>তি ভিক্খুস্স।</p>
<p class="bodytext"><span class="bld">সা</span>তি ভিক্খুনী, আপজ্জতীতি সম্বন্ধো। <span class="bld">ৰুত্তপ্পকার</span>ন্তি ‘‘গামন্তরপরিযাপন্ন’’ন্তি ৰুত্তপ্পকারং।</p>
<p class="bodytext"><span class="bld">তাসূ</span>তি দ্বীসু ভিক্খুনীসু।</p>
<p class="bodytext"><span class="bld">চতুরো জনা</span>তি এত্থ চতুন্নং জনানং সরূপং দস্সেন্তো আহ ‘‘আচরিযো চ তযো চ অন্তেৰাসিকা’’তি <a name="V2.0256"></a>। <span class="bld">সাহত্থিকা</span>তি সহত্থা অৰহরিতা। <a name="M0.0632"></a> <span class="bld">আণত্তিযাপী</span>তি আণত্তেন অৰহরিতাপি। <span class="bld">ইতরেস</span>ন্তি অন্তেৰাসিকানং, একেকো মাসকোতি সম্বন্ধো। <span class="bld">এত্থা</span>তি পরিৰারে সেদমোচিকগাথাযং।</p>
<p class="subhead">(২) পারাজিকাদিপঞ্হাৰণ্ণনা</p>
<p class="bodytext"><a name="para480"></a><span class="paranum">৪৮০</span>. <span class="bld">সন্থতপেয্যালঞ্চা</span>তি পঠমপারাজিকৰিভঙ্গে (পারা॰ ৬৫) ৰুত্তং সন্থতপেয্যালঞ্চ।</p>
<p class="bodytext"><span class="bld">লিঙ্গপরিৰত্তং সন্ধাযা</span>তি সতি লিঙ্গে পরিৰত্তে পটিগ্গহণস্স ৰিজহনং সন্ধায ৰুত্তং।</p>
<p class="bodytext"><span class="bld">যো</span>তি ভিক্খু, পরিণামেতীতি সম্বন্ধো। অত্তনো অত্থাযাতি যোজনা।</p>
<p class="bodytext"><span class="bld">অস্সা</span>তি গাথায। <span class="bld">কাকউহদ</span>ন্তি কাকেহি করীসুস্সগ্গং। <span class="bld">কদ্দমমক্খিত</span>ন্তি কদ্দমেন মক্খিতং। কাযগতানেৰ হুত্বাতি সম্বন্ধো।</p>
<p class="bodytext"><span class="bld">হী</span>তি ৰিত্থারো। অনরিযং তং ইত্থিং ৰা তং পুরিসং ৰা হনেয্যাতি যোজনা। লিঙ্গপরিৰত্তেন হেতুভূতেন ইত্থিভূতং, পুরিসভূতঞ্চাতি সম্বন্ধো। <span class="bld">ইত্থিভূত</span>ন্তি চ ইত্থী হুত্বা ভূতং, ইত্থিভাৰং ৰা পত্তং।</p>
<p class="bodytext">মিগসিঙ্গতাপসসীহকুমারাদীনং তিরচ্ছানগতমাতাপিতরো ৰিযাতি যোজনা। <span class="bld">মিগসিঙ্গতাপসো</span>তি মিগসিঙ্গনামকো (জা॰ অট্ঠ॰ ৫.১৭.৯৬ আদযো) তাপসো। <span class="bld">সীহকুমারো</span>তি সীহবাহুকুমারো। আদিসদ্দেন ভূরিদত্তাদযো সঙ্গণ্হাতি।</p>
<p class="bodytext">কুরুন্দিযং আগতন্তি সম্বন্ধো।</p>
<p class="bodytext"><span class="bld">‘‘সচ্চং ভণন্তোতি গাথাযা’’</span>তি পদং ‘‘সচ্চং ভাসতো লহুকাপত্তি হোতী’’তি এত্থ ইতিসদ্দেন সম্বন্ধিতব্বং। ‘‘সচ্চং ভণন্তো’’তি গাথায ইতি অত্থোতি যোজনা।</p>
<p class="subhead">(৩) পাচিত্তিযাদিপঞ্হাৰণ্ণনা</p>
<p class="bodytext"><a name="para481"></a><span class="paranum">৪৮১</span>. সলাকং <a name="V2.0257"></a> <a name="M0.0633"></a> দেন্তস্স অস্স ভিক্খুস্স ছেজ্জং হোতীতি যোজনা। ‘‘পারাজিকং হোতী’’তি ইমিনা <span class="bld">হোতিছেজ্জ</span>ন্তি পদস্স অত্থং দস্সেতি।</p>
<p class="bodytext">সুপ্পতিট্ঠিতনিগ্রোধসদিসং রুক্খমূলং, তমেৰ ৰা গহেতব্বং।</p>
<p class="bodytext"><span class="bld">তিস্সিত্থিযো</span>তি এত্থ ভুম্মত্থে উপযোগৰচনং, পচ্চত্তৰচনং ৰাতি আহ ‘‘তাসুপী’’তি। ‘‘যং তং মেথুনং নাম ত’’ন্তি ইমিনা ‘‘মেথুনং যং ত’’ন্তি পদানং সমানাধিকরণভাৰং দস্সেতি। ‘‘ন সেৰতী’’তি ইমিনা <span class="bld">ন সেৰে</span>তি এত্থ তিকারস্স একারাদেসভাৰং (জা॰ অট্ঠ॰ ৪.১১.৭৬ পুত্তো ৰা পিতরং যাচে ৰিয) দস্সেতি। <span class="bld">তযো পুরিসে</span>তি এত্থ ‘‘উপগন্ত্বা’’তি পদং অজ্ঝাহরিত্বা সম্বন্ধিতব্বন্তি দস্সেন্তো আহ‘‘তযো পুরিসেপি উপগন্ত্বা’’তি। ইমিনা <span class="bld">তযো পুরিসে</span>তি এত্থ উপযোগত্থে উপযোগৰচনন্তি দস্সেতি। পুরিমনযং গহেত্বা এত্থাপি ‘‘তীসু পুরিসেসূ’’তি ভুম্মত্থে উপযোগৰচনন্তি অত্থোপি যুজ্জতেৰ। ইমং নযং গহেত্বা পুরিমপদেপি তিস্সিত্থিযো উপগন্ত্বাতি উপযোগত্থে উপযোগৰচনন্তি অত্থোপি যুজ্জতেৰ। তস্মা তে দ্বে নযা অঞ্ঞমঞ্ঞোপদেসদাযকনযা নামাতি দট্ঠব্বং। ‘‘উভতোব্যঞ্জনসঙ্খাতে’’তি ইমিনা অনরিযসদ্দেন উভতোব্যঞ্জনোৰ ইধ গহেতব্বোতি দস্সেতি। ‘‘নাচরতী’’তি ইমিনা <span class="bld">ন চাচরে</span>তি এত্থাপি তিসদ্দস্স একারাদেসভাৰমেৰ দস্সেতি। মেথুনধম্মস্স পুব্বভাগং কাযসংসগ্গং আপজ্জিতুং ৰাযমন্তিযা তস্সা ভিক্খুনিযাতি যোজনা।</p>
<p class="bodytext"><span class="bld">অস্সা</span>তি গাথায, তিত্থিযো আরাধকো হোতীতি যোজনা। <span class="bld">তত্থেৰা</span>তি তিত্থিযৰত্তে এৰ। <span class="bld">অস্সা</span>তি তিত্থিযস্স। <span class="bld">তমেৰা</span>তি তিত্থিযৰত্তমেৰ।</p>
<p class="bodytext">সঙ্ঘাদিসেসন্তিআদিগাথা ৰুত্তাতি সম্বন্ধো। <span class="bld">ত</span>ন্তি অজ্ঝোহরণং।</p>
<p class="bodytext">আকাসগতং <a name="M0.0634"></a> সামণেরন্তি সম্বন্ধো। <span class="bld">সঙ্ঘেনপী</span>তি পিসদ্দো ন কম্মারহেনেৰাতি দস্সেতি। ‘‘ন কাতব্ব’’ন্তি ইমিনা সঙ্ঘোপি কম্মারহোপি ভূমিগতোৰ ৰট্টতীতি দস্সেতি।</p>
<p class="bodytext"><span class="bld">অস্সা</span>তি গাথায ৰিনিচ্ছযোতি সম্বন্ধো।</p>
<p class="bodytext">‘‘ন <a name="V2.0258"></a> দেতি, ন পটিগ্গণ্হাতী’’তি কিরিযাপদানং কত্তারং দস্সেন্তো আহ ‘‘নাপি উয্যোজিকা’’তিআদি। <span class="bld">তস্সা</span>তি অৰস্সুতপুরিসস্স। ‘‘কারণেনা’’তি ইমিনা <span class="bld">তেনা</span>তি পদস্স কারণত্থং দস্সেতি। এৰসদ্দো পন সম্ভৰৰসেন যোজিতো, ন অঞ্ঞেন কারণেনাতি অত্থো, অৰস্সুতস্স পুরিসস্সাতি সম্বন্ধো। <span class="bld">গহণে</span>তি উয্যোজিতায গহণে। <span class="bld">তঞ্চ পরিভোগপচ্চযা</span>তি এত্থ তসদ্দস্স ৰিসযং, পরিভোগস্স চ সম্বন্ধং দস্সেন্তো আহ ‘‘তঞ্চ পনা’’তিআদি। তত্থ ‘‘আপত্তি’’ন্তি ইমিনা তসদ্দস্স ৰিসযং দস্সেতি। ‘‘তস্সা উয্যোজিতাযা’’তি ইমিনা পরিভোগস্স সম্বন্ধং দস্সেতি। <span class="bld">তস্সা</span>তি উয্যোজিতায।</p>
<p class="bodytext">সত্তরসকেসু সঙ্ঘাদিসেসেসূতি সম্বন্ধো। <span class="bld">ৰজ্জং ন ফুসতী</span>তি পদস্স অত্থং দস্সেন্তো আহ ‘‘অঞ্ঞং নৰং আপত্তি’’ন্তি।</p>
<p class="centered">ইতি সেদমোচিকগাথাৰণ্ণনায যোজনা সমত্তা।</p>
<p class="title">পঞ্চৰগ্গো</p>
<p class="subhead">কম্মৰগ্গৰণ্ণনা</p>
<p class="bodytext"><a name="para482"></a><span class="paranum">৪৮২</span>. কম্মৰগ্গে ‘‘গণনপরিচ্ছেদৰচন’’ন্তি ইমিনা ন পমাণৰচনন্তি দস্সেতি। ইমিনা কম্মানং ততো ঊনাতিরেকভাৰং নিৰারেতি। গণিযতে <span class="bld">গণনং,</span> পরিচ্ছিজ্জতি অনেনাতি <span class="bld">পরিচ্ছেদো,</span> গণনস্স পরিচ্ছেদো <span class="bld">গণনপরিচ্ছেদো</span>। অথ ৰা গণিযতি অনেনাতি গণনং, তমেৰ পরিচ্ছেদো গণনপরিচ্ছেদো, সোযেৰ ৰচনং <span class="bld">গণনপরিচ্ছেদৰচনং</span>। অপলোকনকম্মং নামাতি কত্তব্বং কম্মন্তি সম্বন্ধো। <span class="bld">ৰুত্তনযেনেৰা</span>তি ‘‘সীমট্ঠকসঙ্ঘং <a name="M0.0635"></a> সোধেত্বা ছন্দারহানং ছন্দং আহরিত্বা’’তি ৰুত্তেন এৰ নযেন।</p>
<p class="bodytext"><span class="bld">তত্থা</span>তি চতূসু কম্মেসু, ঞত্তিদুতিযকম্মং পন অত্থীতি সম্বন্ধো।</p>
<p class="bodytext"><span class="bld">তত্থা</span>তি দ্বীসু কম্মেসু। <span class="bld">অৰসেসা</span>তি ছহি কম্মেহি অৰসেসা। যদি পরিৰত্তেত্বা কতং দল়্হীকম্মং <a name="V2.0259"></a> ন হোতি, এৰং সতি দল়্হীকম্মত্থায কিন্তি কাতব্বন্তি আহ ‘‘সচে পনা’’তিআদি। তত্থ ‘‘অক্খরপরিহীনং ৰা পদপরিহীনং ৰা’’তি ইদং অক্খরপদানং গল়িতং সন্ধায ৰুত্তং। ‘‘দুরুত্তপদং ৰা’’তি ইদং সিথিলধনিতাদিঅপরিপুণ্ণং সন্ধায ৰুত্তং। এত্থ ‘‘দুরুত্তক্খরং ৰা’’তি অজ্ঝাহরিতব্বং। <span class="bld">ইদ</span>ন্তি পুনপ্পুনং ৰচনং। <span class="bld">কম্মং হুত্বা</span>তি সুকম্মং হুত্বা।</p>
<p class="bodytext"><a name="para483"></a><span class="paranum">৪৮৩</span>. সম্মুখাকরণীযঅসম্মুখাকরণীযেসু অসম্মুখাকরণীযানি অপ্পকত্তা পঠমং দস্সেত্বা সেসানং সম্মুখাকরণীযভাৰং দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি তেসু দ্বীসু, অসম্মুখাকরণীযং নাম অট্ঠৰিধং হোতীতি সম্বন্ধো। <span class="bld">তত্থ তত্থা</span>তি তেসু তেসু খন্ধকেসু। ‘‘সুকতং হোতী’’তি ৰচনসামত্থিযতো সম্মুখাকতম্পি সুকতং হোতীতি অত্থোপি গহেতব্বো।</p>
<p class="bodytext"><span class="bld">সেসানী</span>তি অট্ঠকম্মেহি সেসানি। <span class="bld">এতানী</span>তি কম্মানি। <span class="bld">ৰত্থুৰিপন্নানী</span>তি ৰত্থুনা ৰিপন্নানি।</p>
<p class="bodytext"><span class="bld">তেসম্পী</span>তি পটিপুচ্ছাকরণীযানম্পি। <span class="bld">এত্থা</span>তি ‘‘পটিপুচ্ছাকরণীয’’ন্তি পদে। ‘‘পুচ্ছিত্বা’’তি ইমিনা <span class="bld">পটিপুচ্ছা</span>তি পদস্স ত্বাপচ্চযন্তভাৰং দস্সেতি। ‘‘কাতব্ব’’ন্তি ইমিনা <span class="bld">করণীয</span>ন্তি এত্থ অনীযসদ্দস্স কম্মত্থভাৰং দস্সেতি। <span class="bld">যথাদিন্নাযা</span>হি চুদিতকেন যথাদিন্নায। <span class="bld">ৰিপ্পলপন্তস্সা</span>তি ৰিকারেন যং ৰা তং ৰা ৰচনং পলপন্তস্স চুদিতকস্সাতি সম্বন্ধো। <span class="bld">সব্বত্থা</span>তি সব্বেসু ‘‘তজ্জনীযকম্মারহস্সা’’তিআদীসু।</p>
<p class="bodytext"><span class="bld">অনুপোসথদিৰসে</span>তি উপোসথদিৰসতো অঞ্ঞস্মিং দিৰসে। তমেৰত্থং দস্সেন্তো আহ ‘‘উপোসথদিৰসো নামা’’তিআদি। <span class="bld">কত্তিকমাস</span>ন্তি পচ্ছিমকত্তিকমাসং। তস্স পৰারণমাসত্তা ‘‘ঠপেত্বা’’তি ৰুত্তং। সামগ্গিদিৰসো চ যথাৰুত্তা চাতুদ্দসপন্নরসা চ উপোসথদিৰসো <a name="M0.0636"></a> নামাতি যোজনা। <span class="bld">যত্রহী</span>তি যস্মিং পন ৰিহারে, ঠপেন্তীতি সম্বন্ধো। <span class="bld">অন্তরা</span>তি চাতুদ্দসীপন্নরসীনং মজ্ঝে।</p>
<p class="bodytext"><span class="bld">পচ্চুক্কড্ঢিত্বা ঠপিতদিৰসো</span>তি পচ্ছা উপরি কড্ঢিত্বা ঠপিতং কত্তিককাল়পক্খচাতুদ্দসিং ৰা পঞ্চদসিং ৰা সন্ধায ৰুত্তং। <span class="bld">ইধাপী</span>তি অপৰারণায পৰারণট্ঠানেপি। পাল়িযমাগতনযতো অঞ্ঞম্পি নযং দস্সেন্তো আহ ‘‘অপিচা’’তিআদি। <span class="bld">অন্তিমৰত্থু</span>ন্তি পারাজিকৰত্থুং। <span class="bld">যস্সা</span>তি পুগ্গলস্স। ইমিনা কম্মারহো পুগ্গলো ৰত্থু নামাতি দস্সেতি।</p>
<p class="bodytext"><a name="para484"></a><span class="paranum">৪৮৪</span>. দব্বস্স <a name="V2.0260"></a> অগ্গণ্হনং ৰত্থুঅপরামসনং নাম ন হোতি, অথ খো নামস্স অগ্গণ্হনমেৰাতি আহ ‘‘তস্স নামং ন গণ্হাতী’’তি। অপরামসনাকারং দস্সেন্তো আহ ‘‘সুণাতু মে’’তিআদি।</p>
<p class="bodytext"><span class="bld">পুগ্গলং ন পরামসতী</span>তি এত্থ <span class="bld">পুগ্গলো</span> নাম উপজ্ঝাযোতি আহ ‘‘যো উপসম্পদাপেক্খস্স উপজ্ঝাযো’’তি। <span class="bld">ত</span>ন্তি উপজ্ঝাযং।</p>
<p class="bodytext"><span class="bld">সব্বেন সব্ব</span>ন্তি সব্বথা সব্বং, নিপাতসমুদাযোযং, সব্বেন ৰা আকারেন সব্বং ঞত্তিন্তি যোজনা।</p>
<p class="bodytext">ঞত্তিকম্মে পঠমং কম্মং কত্বা পচ্ছা ঞত্তিট্ঠপনম্পি পচ্ছা ঞত্তিং ঠপেতিযেৰ নাম। <span class="bld">ইতি ইমেহী</span>তিআদি নিগমনং।</p>
<p class="bodytext"><a name="para485"></a><span class="paranum">৪৮৫</span>. ‘‘ৰুত্তনযেনেৰা’’তি অতিদিসিত্বাপি ঞত্তিকম্মৰাচানং অসদিসত্তা অপরামসনাকারং দস্সেন্তো আহ ‘‘এৰং পনা’’তিআদি। তত্থ <span class="bld">নেস</span>ন্তি ৰত্থুসঙ্ঘপুগ্গলানং, পঠমানুস্সাৰনে ৰা দুতিযততিযানুস্সাৰনাসু ৰা ৰত্তব্বে ৰদন্তোতি সম্বন্ধো।</p>
<p class="bodytext"><span class="bld">সাৰনং হাপেতী</span>তি এত্থ অনুসদ্দো লোপোতি আহ ‘‘অনুস্সাৰনং ন করোতী’’তি। ‘‘সাৰনং হাপেতী’’তি এত্থ ন কেৰলং সব্বেন সব্বং অনুস্সাৰনং অকরোন্তোযেৰ সাৰনং হাপেতি নাম, অথ খো অনুস্সাৰনায দুরুত্তছড্ডনম্পি হাপেতিযেৰ নামাতি দস্সেন্তো আহ ‘‘যোপী’’তিআদি। ‘‘সকিমেৰ ৰা দ্বিক্খত্তুং ৰা’’তি ইমিনা তিক্খত্তুং অপরিপূরেন্তোযেৰ সাৰনং হাপেতি নামাতি দস্সেতি। ইমস্স ৰচনস্স সামত্থিযতো ঞত্তিদুতিযকম্মে একক্খত্তুতো, ঞত্তিচতুত্থকম্মে <a name="M0.0637"></a> তিক্খত্তুতো অতিরেকং কম্মৰাচং করোন্তো ন হাপেতীতি ঞাযতি।</p>
<p class="bodytext">‘‘ছড্ডেতী’’তি এত্থ ছড্ডনস্স পদক্খরানং গল়িতভাৰেন পাকটত্তা তং অদস্সেত্বা ‘‘দুরুত্তং করোতী’’তি এত্থ দুরুত্তমেৰ দস্সেন্তো আহ ‘‘দুরুত্তং করোতীতি এত্থ পনা’’তিআদি। করোন্তেন ভিক্খুনা উপলক্খেতব্বোতি সম্বন্ধো।</p>
<p class="bodytext">‘‘সিথিল…পে॰… পভেদো’’তি য্বাযং ব্যঞ্জনপ্পভেদো ৰুত্তো, অযং ব্যঞ্জনপ্পভেদোতি যোজনা <a name="V2.0261"></a>। গাথাযং <span class="bld">দসধা</span>তি দসপ্পকারেন। <span class="bld">ব্যঞ্জনবুদ্ধিযা</span>তি ৰদ্ধেতীতি <span class="bld">বুদ্ধি,</span> ব্যঞ্জনমেৰ অক্খরমেৰ সিথিলাদিৰসেন দসধা বুদ্ধি <span class="bld">ব্যঞ্জনবুদ্ধি,</span> তায। এত্থ ‘‘দসধা’’তি পদেন ‘‘ব্যঞ্জনবুদ্ধী’’তি সমাসপদস্স অন্তরে দসধাসদ্দস্স লোপং দস্সেতি ‘‘কম্মজং এৰা’’তিআদীসু (ৰিসুদ্ধি॰ ২.৪৫০; ৰিসুদ্ধি॰ মহাটি॰ ২.৪৫০) ৰিয। এত্থ হি এৰসদ্দেন কম্মেন এৰ জাতং <span class="bld">কম্মজ</span>ন্তি সমাসং কত্বা সমাসমজ্ঝে এৰসদ্দলোপং দস্সেতি। <span class="bld">পভেদো</span>তি ৰিসেসো। অযং পনেত্থ যোজনা – সিথিলঞ্চ ধনিতঞ্চ দীঘঞ্চ রস্সঞ্চ গরুকঞ্চ লহুকঞ্চ নিগ্গহিতঞ্চ সম্বন্ধঞ্চ ৰৰত্থিতঞ্চ ৰিমুত্তঞ্চাতি দসধা ব্যঞ্জনবুদ্ধিযাৰ পভেদো ৰিসেসো ঞাতব্বোতি। ‘‘সিথিল’’ন্তি আদীনি দস পদানি ‘‘অক্খরং পদং ব্যঞ্জন’’ন্তি নপুংসকলিঙ্গৰসেন ৰুত্তপাঠংনিস্সায ৰুত্তানীতি দট্ঠব্বং।</p>
<p class="bodytext">গাথায ৰিত্থারং দস্সেন্তো আহ ‘‘এত্থ হী’’তিআদি। অগাল়্হেন ৰচীপযোগেন ৰত্তব্বং অক্খরং <span class="bld">সিথিলং</span>। গাল়্হেন ৰচীপযোগেন ৰত্তব্বং অক্খরং <span class="bld">ধনিতং। তেস্বেৰা</span>তি পঞ্চসু এৰ ৰগ্গেসু। ন কেৰলং দীঘমেৰ গরুকং নাম, অথ খো সংযোগপরম্পীতি আহ ‘‘যং ৰা’’তিআদি। যং অক্খরং সংযোগপরং কত্বা ৰুচ্চতি, তম্পি <span class="bld">গরুকং</span> নামাতি যোজনা। সংযোগো পরো যস্স অক্খরস্সাতি <span class="bld">সংযোগপরং</span>। ‘‘সংযোগপদ’’ন্তিপি পাঠো। যং অসংযোগপরং কত্বা ৰুচ্চতি, তম্পি <span class="bld">লহুকং</span> নামাতি যোজনা। যং সানুনাসিকং কত্বা ৰত্তব্বং, তং <span class="bld">নিগ্গহিতং</span> নামাতি যোজনা। <span class="bld">নিগ্গহেত্বা</span>তি <span class="bld">নিগ্গহিতং</span> নাম অত্থতো ঠানকরণানং <a name="M0.0638"></a> অৰিস্সজ্জনং অমুঞ্চনন্তি আহ ‘‘অৰিস্সজ্জেত্বা’’তি। যং সম্বন্ধিত্বা ৰুচ্চতি, তং <span class="bld">সম্বন্ধং</span> নামাতি যোজনা। যং অসম্বন্ধং কত্বা ৰুচ্চতি, তং <span class="bld">ৰৰত্থিতং</span> নামাতি যোজনা। যং অনিগ্গহেত্বা ৰুচ্চতি, তং <span class="bld">ৰিমুত্তং</span> নামাতি যোজনা। <span class="bld">অনিগ্গহেত্বা</span>তি অনিগ্গহং নাম অত্থতো ৰিস্সজ্জনন্তি আহ ‘‘ৰিস্সজ্জেত্বা’’তি।</p>
<p class="bodytext">এৰং ব্যঞ্জনবুদ্ধিৰিসেসং দস্সেত্বা ইদানি কম্মৰাচায উচ্চারণৰিসেসং ৰিত্থারেন দস্সেন্তো আহ ‘‘তত্থা’’তিআদি। তত্থ <span class="bld">তত্থা</span>তি তাসু দসসু ব্যঞ্জনবুদ্ধীসু। তথাসদ্দেন তকারস্স থকারকরণঞ্চ সিথিলস্স ধনিতকরণঞ্চ অতিদিসতি, তথা ‘‘পত্তকল্লং এসা ঞত্তী’’তিআদিৰচনঞ্চ সিথিলস্স ধনিতকরণং নামাতি যোজনা।</p>
<p class="bodytext"><span class="bld">ইতী</span>তি এৰং। সিথিলে কত্তব্বে ধনিতং করোতীতি সম্বন্ধো। <span class="bld">চত্তারি ব্যঞ্জনানী</span>তি চত্তারি অক্খরানি। ব্যঞ্জনসদ্দো হি ইধ অক্খরৰাচকো। চতস্সন্নং ব্যঞ্জনবুদ্ধীনং কম্মদূসনং দস্সেত্বা ইতরাসং অদূসনং দস্সেন্তো আহ ‘‘ইতরেসু পনা’’তিআদি। <span class="bld">অনুক্কমাগত</span>ন্তি <a name="V2.0262"></a> অরিযেহি ওতরিত্বা অনুক্কমেন আগতং। <span class="bld">পৰেণি</span>ন্তি সন্ততিং। ৰিনাসেত্বা ৰুত্তে কিং কম্মৰাচাকোপো হোতীতি আহ ‘‘সচে পনা’’তিআদি। <span class="bld">ন কুপ্পতী</span>তি ন নস্সতি। কস্মা পন কম্মৰাচা ন কুপ্পতি, ননু কম্মং কোপেন্তী কম্মৰাচা কুপ্পতীতি আহ ‘‘ইমানি হী’’তিআদি। হি যস্মা ন কোপেন্তি, তস্মা কম্মৰাচা ন কুপ্পতীতি যোজনা।</p>
<p class="bodytext">যং পন ৰচনং সুত্তন্তিকত্থেরা ৰদন্তীতি সম্বন্ধো। কচ্চাযনাদিসুত্তন্তং করোন্তীতি <span class="bld">সুত্তন্তিকা,</span> কচ্চাযনাদযো, সুত্তন্তিকা চ তে থেরা চেতি <span class="bld">সুত্তন্তিকত্থেরা। ন ৰট্টতী</span>তি অক্খরৰিকারো ন ৰট্টতি। ৰিনযধরেন কম্মৰাচা কাতব্বাতি সম্বন্ধো। <span class="bld">যথাপাল়িযা</span>তি ভগৰতা যথাৰুত্তায পাল়িযা। <span class="bld">ব্যঞ্জননিরুত্তিযা</span>তি ব্যঞ্জননিরুত্তিযং। <span class="bld">ইতরথা</span>তি ৰুত্তদোসপরিহরণতো অঞ্ঞেন পকারেন।</p>
<p class="bodytext"><span class="bld">অকালে</span> <a name="M0.0639"></a> <span class="bld">ৰা সাৰেতী</span>তি এত্থ <span class="bld">অকালো</span> নাম অনোকাসোতি আহ ‘‘অনোকাসে’’তি। অনোকাসো নাম ঞত্তিঅনুস্সাৰনানং পুব্বাপরৰিতথন্তি আহ ‘‘ঞত্তিং অট্ঠপেত্বা’’তিআদি। পঠমংযেৰ ঞত্তিং অট্ঠপেত্বা পঠমংযেৰ অনুস্সাৰনকম্মং কত্বাতি যোজনা। ‘‘পঠমংযেৰা’’তি হি পদং পুব্বাপরাপেক্খং। <span class="bld">ইতী</span>তিআদি নিগমনং।</p>
<p class="bodytext"><a name="para486"></a><span class="paranum">৪৮৬</span>. যা একৰীসতি ভিক্খূ ন গণ্হাতি, অযং <span class="bld">অতিখুদ্দকসীমা</span> নামাতি যোজনা। <span class="bld">একৰীসতি ভিক্খূ</span>তি অব্ভানকম্মে কম্মারহেন সদ্ধিং একৰীসতি ভিক্খূ। যত্থ সীমাযং নিসীদিতুং ন সক্কোন্তি, অযং <span class="bld">অতিখুদ্দকসীমা</span> নামাতি যোজনা। <span class="bld">নিসীদিতু</span>ন্তি অঞ্ঞমঞ্ঞস্স হত্থপাসং অৰিজহিত্বা পরিমণ্ডলাকারেন নিসীদিতুং। <span class="bld">তত্থা</span>তি অতিখুদ্দকে। <span class="bld">এত্থা</span>তি সেসসীমাসু। যা সম্মতা হোতি, অযং <span class="bld">অতিমহতী</span> নামাতি যোজনা। <span class="bld">কেসগ্গমত্তেনাপী</span>তি পিসদ্দো ততো অতিরেকেন পন পগেৰাতি দস্সেতি। অঘটিতং অসম্বন্ধং নিমিত্তং ইমিস্সাতি <span class="bld">অঘটিতনিমিত্তা</span>। খণ্ডনিমিত্তভাৰং অখণ্ডনিমিত্তদস্সনেন পাকটং করোন্তো আহ ‘‘পুরত্থিমাযা’’তিআদি। <span class="bld">পুব্বকিত্তিত</span>ন্তি পঠমকিত্তিতং। <span class="bld">তত্থেৰা</span>তি উত্তরায এৰ দিসায। <span class="bld">অপরাপী</span>তি পিসদ্দো দুতিযত্থসম্পিণ্ডনত্থো। যা সম্মতা হোতি, <span class="bld">খণ্ডনিমিত্তা</span> নামাতি যোজনা। <span class="bld">অনিমিত্তুপগ</span>ন্তি যথাভূতকথনৰিসেসনমেৰ, ন ব্যৰচ্ছেদৰিসেসনং তচসারাদিগ্গহণেন অনিমিত্তুপগভাৰস্স পাকটত্তা। <span class="bld">অন্তরা</span>তি মজ্ঝে। যা সম্মতা হোতি, সা <span class="bld">ছাযানিমিত্তা</span> নাম, অনিমিত্তা নামাতি যোজনা।</p>
<p class="bodytext">বহি ঠিতো হুত্বা সম্মন্নতীতি যোজনা। নিমিত্তানি পন বহি ঠত্বাপি কিত্তেতুং ৰট্টতি <a name="V2.0263"></a>। <span class="bld">এৰং সম্মতাপী</span>তি পিসদ্দো অসম্মতা পন পগেৰাতি দস্সেতি। <span class="bld">সীমায সীম</span>ন্তি পদানং সম্বন্ধাপেক্খত্তা, তস্স চ অসমানভাৰতো তেসং ৰিসুং ৰিসুং সম্বন্ধং দস্সেন্তো আহ ‘‘অত্তনো সীমায পরেসং সীম’’ন্তি। <span class="bld">সম্ভিন্দতী</span>তি সম্বন্ধং করোতি। এত্থ হি ভিদিধাতু দ্বিধাকরণত্থৰাচকো, ধাত্বত্থবাধকেন সংত্যূপসগ্গেন সম্বন্ধৰাচকো <a name="M0.0640"></a> হোতীতি দট্ঠব্বং। <span class="bld">তত্থা</span>তি তাসু দ্বীসু সীমাসু। <span class="bld">ইতী</span>তি এৰং। <span class="bld">তাসূ</span>তি সীমাসু।</p>
<p class="bodytext"><a name="para487-8"></a><span class="paranum">৪৮৭-৮</span>. যম্পি কম্মপ্পত্তছন্দারহলক্খণন্তি যোজনা। <span class="bld">তত্থা</span>তি তস্সং পরিসতো কম্মৰিপত্তিযং। <span class="bld">তম্পী</span>তি কম্মপ্পত্তছন্দারহলক্খণম্পি, ৰুত্তমেৰাতি সম্বন্ধো। <span class="bld">তত্থা</span>তি ‘‘চত্তারো ভিক্খূ পকতত্তা কম্মপ্পত্তা’’তি পাঠে। <span class="bld">অনুক্খিত্তা</span>তি সঙ্ঘেন উক্খেপনীযকম্মস্স অকতত্তা অনুক্খিত্তা। <span class="bld">পরিসুদ্ধসীলা</span>তি পারাজিকং অনজ্ঝাপন্নত্তা পরিসুদ্ধসীলা। ইমেহি পদেহি পকতি অত্তা সভাৰো এতেসন্তি <span class="bld">পকতত্তা</span>তি অত্থং দস্সেতি। ‘‘কম্মস্স অরহা’’তি ইমিনা <span class="bld">‘‘কম্মপ্পত্তা’’</span>তি পদস্স ছট্ঠীসমাসঞ্চ পত্তসদ্দস্স অরহঅনুচ্ছৰিকত্থভাৰঞ্চ দস্সেতি। <span class="bld">তেহী</span>তি চতূহি পকতত্তেহি। <span class="bld">এতী</span>তি আগচ্ছতি। <span class="bld">অৰসেসা</span>তি চতূহি পকতত্তেহি অৰসেসা। <span class="bld">যস্স পনা</span>তি পুগ্গলস্স পন। <span class="bld">কম্মারহো</span>তি কম্মস্স অরহো।</p>
<p class="bodytext"><a name="para489"></a><span class="paranum">৪৮৯</span>. <span class="bld">এত্থা</span>তি পণ্ডকাদীনং অৰত্থুভাৰদস্সনট্ঠানে।</p>
<p class="subhead">অপলোকনকম্মকথা</p>
<p class="bodytext"><a name="para495-6"></a><span class="paranum">৪৯৫-৬</span>. <span class="bld">তত্থা</span>তি চতূসু কম্মেসু। <span class="bld">এত্থা</span>তি ওসারণাদিপাঠে। <span class="bld">পদসিলিট্ঠতাযা</span>তি লোকে পদানং সিলিট্ঠভাৰতো। <span class="bld">তত্থা</span>তি ওসারণাদীসু পঞ্চসু। কণ্টকসামণেরস্স যা সা দণ্ডকম্মনাসনা অত্থি, সা নিস্সারণাতি যোজনা। ‘‘মিচ্ছাদিট্ঠিকো হোতী’’তি ৰত্বা তমেৰত্থং দস্সেতুং ‘‘অন্তগ্গাহিকায দিট্ঠিযা সমন্নাগতো’’তি ৰুত্তং। মিচ্ছাদিট্ঠি হি লিঙ্গনাসনায কারণং হোতি। <span class="bld">সো</span>তি সামণেরো, ‘‘নিস্সজ্জাপেতব্বো’’তি পদে কারিতকম্মং, ৰুত্তকম্মং ৰা। <span class="bld">তং লদ্ধি</span>ন্তি ধাতুকম্মং, অৰুত্তকম্মং ৰা। কিন্তি কাতব্বন্তি আহ ‘‘এৰঞ্চ পন কম্মং কাতব্ব’’ন্তি।</p>
<p class="bodytext">কাতব্বাকারং দস্সেন্তো আহ ‘‘সঙ্ঘং ভন্তে’’তিআদি। যং সহসেয্যং লভন্তীতি যোজনা। <span class="bld">তস্সা</span>তি সহসেয্যস্স। <span class="bld">অলাভাযা</span>তি <a name="M0.0641"></a> অলাভত্থায। ‘‘চর পিরে ৰিনস্সা’’তি ইমিনা নিস্সারণাকারং দস্সেতি। অত্থো পনস্স হেট্ঠা ৰুত্তোযেৰ।</p>
<p class="bodytext"><span class="bld">সো</span>তি <a name="V2.0264"></a> সমণেরো, ওসারেতব্বোতি সম্বন্ধো।</p>
<p class="bodytext"><span class="bld">স্বায</span>ন্তি সো অযং সামণেরো, অচ্চযং দেসেতীতি সম্বন্ধো। <span class="bld">সোরতো</span>তি সুন্দরলদ্ধিযং রতো, দুলদ্ধিতো ৰা সুট্ঠু ওরতো। <span class="bld">যথা পুরে</span>তি যথা পুব্বে রুচ্চতি, তথাতি যোজনা। <span class="bld">কাযসম্ভোগসামগ্গিদান</span>ন্তি কাযেন চ সম্ভোগেন চ সামগ্গিযা দানং।</p>
<p class="bodytext"><span class="bld">এৰ</span>ন্তিআদি নিগমনং। যস্মা পন ব্রহ্মদণ্ডো পঞ্চসতিকক্খন্ধকে (চূল়ৰ॰ ৪৪৫) ছন্নস্সেৰ পঞ্ঞত্তো, তস্মা তস্সেৰ দাতব্বোতি আহ ‘‘ন কেৰল’’ন্তিআদি। <span class="bld">এসা</span>তি ব্রহ্মদণ্ডো, অঞ্ঞোপি যো ভিক্খু ৰিহরতি, তস্সপি দাতব্বোতি সম্বন্ধো। কিন্তি দাতব্বোতি আহ ‘‘এৰঞ্চ পন দাতব্বো’’তি। দাতব্বাকারং দস্সেন্তো আহ ‘‘সঙ্ঘমজ্ঝে’’তিআদি।</p>
<p class="bodytext">যং ৰচনং ইচ্ছেয্য, তং ৰচনন্তি যোজনা। <span class="bld">খমাপেন্তস্সা</span>তি সঙ্ঘং খমাপেন্তস্স তস্স ভিক্খুস্সাতি যোজনা।</p>
<p class="bodytext"><span class="bld">পটিসঙ্খা</span>তি পটিসঙ্খায, ঞাণেন পচ্চৰেক্খিত্বাতি অত্থো।</p>
<p class="bodytext"><span class="bld">য</span>ন্তি অৰন্দিযকম্মং, অনুঞ্ঞাতন্তি সম্বন্ধো। কেন অনুঞ্ঞাতন্তি আহ ‘‘ভগৰতা’’তি। কিস্মিং খন্ধকে অনুঞ্ঞাতন্তি আহ ‘‘ভিক্খুনিক্খন্ধকে’’তি। কেসু ৰত্থূসু অনুঞ্ঞাতন্তি আহ ‘‘তেন খো পন…পে॰… ইমেসু ৰত্থূসূ’’তি (চূল়ৰ॰ ৪১১)। কিং কত্বা অনুঞ্ঞাতন্তি আহ ‘‘দুক্কটং পঞ্ঞপেত্বা’’তি। কিন্তি অনুঞ্ঞাতন্তি আহ ‘‘অনুজানামি…পে॰… কাতব্বো’’তি। <span class="bld">তস্সা</span>তি অৰন্দিযস্স। ‘‘ন ওসারণাদীনী’’তি ইমিনা এৰসদ্দস্স ছড্ডেতব্বত্থং দস্সেতি। <span class="bld">তস্সা</span>তি কম্মলক্খণভূতস্স অৰন্দিযস্স। <span class="bld">তত্থেৰা</span>তি ভিক্খুনিক্খন্ধকেযেৰ। নন্তি কম্মলক্খণং। <span class="bld">ইধাপী</span>তি পরিৰারে কম্মৰগ্গেপি।</p>
<p class="bodytext"><span class="bld">অপাসাদিক</span>ন্তি অপসাদাৰহং, অপসাদজনকং ৰা।</p>
<p class="bodytext"><span class="bld">ততো</span>তি <a name="M0.0642"></a> অৰন্দিযকরণতো। <span class="bld">ইম</span>ন্তি ভিক্খুং। <span class="bld">ৰন্দিয</span>ন্তি ৰন্দিতব্বং, ৰন্দনং ৰা।</p>
<p class="bodytext"><span class="bld">এত্থা</span>তি অপলোকনকম্মে, ভিক্খুনিসঙ্ঘমূলকং কত্বা পঞ্ঞত্তন্তি যোজনা। <span class="bld">ভিক্খুসঙ্ঘস্সাপী</span>তি পিসদ্দো ন ভিক্খুনিসঙ্ঘস্সেৰাতি দস্সেতি। <span class="bld">পন</span>সদ্দো সম্ভাৰনত্থো, তথা ভিক্খুনিসঙ্ঘমূলকং <a name="V2.0265"></a> পঞ্ঞত্তম্পীতি অত্থো, লভিতব্বভাৰং ৰিত্থারেন দস্সেন্তো আহ ‘‘যং হী’’তিআদি। যং অপলোকনকম্মং করোতীতি যোজনা। অপ্পমত্তকৰিস্সজ্জকেন পন দাতব্বানীতি সম্বন্ধো। <span class="bld">তেস</span>ন্তি সূচিআদীনং। <span class="bld">সোযেৰা</span>তি অপ্পমত্তকৰিস্সজ্জকোযেৰ। <span class="bld">ততো</span>তি অপ্পমত্তকতো। <span class="bld">তত্থা</span>তি সেনাসনক্খন্ধকৰণ্ণনাযং (চূল়ৰ॰ অট্ঠ॰ ৩২১)। ৰুত্তপ্পকারং গিলানভেসজ্জম্পীতি সম্বন্ধো। <span class="bld">যোপি চা</span>তি ভিক্খুপি চ হোতীতি সম্বন্ধো। তস্স দাতব্বাতি সম্বন্ধো। <span class="bld">তত্রুপ্পাদতো</span>তি তস্মিং মহাৰাসে উপ্পাদপচ্চযতো, গহেত্বাতি সম্বন্ধো। ‘‘পেসলস্সা’’তিআদিনা দুস্সীলাদীনং দাতুং ন ৰট্টতীতি দস্সেতি।</p>
<p class="bodytext"><span class="bld">জগ্গাপেতুং ৰট্টতী</span>তি এত্থ অপুচ্ছিত্বা জগ্গাপেতুং ৰট্টতীতি আহ ‘‘অযং ভিক্খূ’’তিআদি। <span class="bld">ওদিস্সা</span>তি উদ্দিসিত্বা।</p>
<p class="bodytext"><span class="bld">আসনঘরং ৰা</span>তি পটিমাঘরং ৰা, কারকো মনুস্সোতি সম্বন্ধো। উপনিক্খেপতো গহেত্বাতি সম্বন্ধো। <span class="bld">সঙ্ঘিকেনপী</span>তি পিসদ্দো ন কেৰলং চেতিযস্স উপনিক্খেপেনেৰ, অথ খো সঙ্ঘিকেনপীতি দস্সেতি।</p>
<p class="bodytext">যাপনমত্তং অলভন্তেহি করোন্তেহীতি যোজনা, পরিভুঞ্জন্তেহি হুত্বাতি সম্বন্ধো। ‘‘ৰত্তং করোমা’’তিআদিনা ‘‘যাপনমত্ত’’ন্তি পদস্স অত্থং দস্সেতি। ৰিহারে রোপিতা যে ফলরুক্খাতি যোজনা। <span class="bld">যেস</span>ন্তি রুক্খানং। <span class="bld">তেসূ</span>তি রুক্খেসু। <span class="bld">যে পনা</span>তি রুক্খা পন, অপরিগ্গহিতা হোন্তীতি সম্বন্ধো। <span class="bld">তং পনা</span>তি অপলোকনকম্মং পন। সলাকং গণ্হন্তি এত্থাতি <span class="bld">সলাকগ্গং,</span> ঠানং। <span class="bld">‘‘যাগগ্গভত্তগ্গ’’</span>ইতি এত্থাপি <a name="M0.0643"></a> এসেৰ নযো। <span class="bld">উপোসথগ্গে</span>তি উপোসথস্স গহণট্ঠানে, উপোসথগেহেতি অত্থো। <span class="bld">তত্থা</span>তি উপোসথগ্গে। <span class="bld">ত</span>ন্তি অপলোকনকম্মং।</p>
<p class="bodytext">যং মূলতচপত্তঅঙ্কুরপুপ্ফফলখাদনীযাদীতি যোজনা। <span class="bld">অন্তোসীমাযা</span>তি অন্তো উপচারসীমায।</p>
<p class="bodytext"><span class="bld">সুকতমেৰা</span>তি সঙ্ঘেন কতমেৰ। <span class="bld">উপোসথদিৰসে</span>তি নিদস্সনমত্তং যস্মিং কস্মিংচি দিৰসেপি কতত্তা।</p>
<p class="bodytext"><span class="bld">ফলৰারেনা</span>তি রুক্খানং ফলগহণৰারেন। <span class="bld">রুক্খা ধরন্তী</span>তি রুক্খা তিট্ঠন্তি, সংৰিজ্জন্তি ৰা <a name="V2.0266"></a>। <span class="bld">যেহী</span>তি ভিক্খূহি রোপিতা, হোন্তীতি সম্বন্ধো। <span class="bld">সা এৰ কতিকা</span>তি পুব্বে কতা সা এৰ কতিকা, অঞ্ঞা কতিকা ন কাতব্বাতি অধিপ্পাযো।</p>
<p class="bodytext"><span class="bld">অঞ্ঞস্মিং ৰিহারে</span>তি রুক্খানং ঠিতৰিহারতো অঞ্ঞস্মিং ৰিহারে। <span class="bld">তেস</span>ন্তি রুক্খানং, সামীতি সম্বন্ধো। <span class="bld">যেপী</span>তি রুক্খাপি, রোপিতাতি সম্বন্ধো। অঞ্ঞতো ঠানতোতি যোজনা। <span class="bld">তেসূ</span>তি রুক্খেসু। <span class="bld">এত্থা</span>তি ৰিহারে। <span class="bld">তেহি পনা</span>তি পরিৰেণসামিকেহি ভিক্খূহি পন। <span class="bld">দসভাগ</span>ন্তি দসমভাগং। ‘‘এসেৰ নযো’’তি ইমিনা দসভাগং দত্বাতি অত্থং অতিদিসতি।</p>
<p class="bodytext"><span class="bld">সম্ভাৰনীযভিক্খুনো</span>তি সীলসুতাদীহি সম্ভাৰনীযস্স ভিক্খুনো। <span class="bld">তত্থা</span>তি পোরাণৰিহারে। <span class="bld">মূলে</span>তি পুব্বে, আদিকালেতি অত্থো। <span class="bld">নিক্কুক্কুচ্চেনা</span>তি ‘‘অভাজিতমিদ’’ন্তি কুক্কুচ্চৰিরহেন। <span class="bld">খিয্যনমত্তমেৰ ত</span>ন্তি তং খিয্যনং খিয্যনমত্তমেৰ, ন সামণেরানং খিয্যনং রুহতীতি অত্থো।</p>
<p class="bodytext"><span class="bld">পনসরুক্খ</span>ন্তি কণ্টকীফলরুক্খং। <span class="bld">অযং সামীচী</span>তি অযং ভাজেত্বা খাদনং অনুধম্মতা। <span class="bld">খাযিত</span>ন্তি খাদিতং। দ্বিন্নং তিণ্ণং কতিকপটিপ্পস্সম্ভনং নযেন ঞাতুং সক্কুণেয্যত্তা তং অদস্সেত্বা একস্সেৰ কতিকপটিপ্পস্সম্ভনং দস্সেন্তো আহ ‘‘একভিক্খুকে পনা’’তিআদি। <span class="bld">পুরিমকতিকা</span>তি ‘‘যথাসুখং পরিভুঞ্জিতুং রুচ্চতী’’তি (পরি॰ অট্ঠ॰ ৪৯৫-৪৯৬) পুরে কতা কতিকা। <span class="bld">তেস</span>ন্তি <a name="M0.0644"></a> সামণেরানং, ফাতিকম্মন্তি সম্বন্ধো। <span class="bld">ভাজেত্বা</span>তি সামণেরানং ভাজেত্বা। ইমিনা সামণেরানং ফাতিকম্মং ন দাতব্বম্পি ভাগং ভাজেতব্বন্তি দস্সেতি।</p>
<p class="bodytext"><span class="bld">সামন্তগামেহী</span>তি আসন্নগামেহি, আগন্ত্বাতি সম্বন্ধো। একং অম্বং একং লবুজন্তি যোজনা। অদিয্যমানে দোসে দস্সিতে দিয্যমানে আনিসংসম্পি অত্থতো ঞাতব্বন্তি দস্সেন্তো আহ ‘‘অদিয্যমানে হী’’তিআদি।</p>
<p class="bodytext">গণ্হন্তানং মনুস্সানন্তি সম্বন্ধো। <span class="bld">ততো</span>তি কতিকৰত্তট্ঠপনতো। <span class="bld">ন ৰত্তব্বা</span>তি ফলদানকুলদূসকত্তা ন ৰত্তব্বা। কিন্তি আচিক্খিতব্বন্তি আহ ‘‘নাল়িকেরাদীনী’’তিআদি। <span class="bld">অনুৰিচরিত্বা</span>তি পদানমনুক্কমেন ৰিচরিত্বা। <span class="bld">উপড্ঢভাগো</span>তি ভিক্খূনং লদ্ধভাগতো উপড্ঢো ভাগো। <span class="bld">অপলোকেত্বা</span>তি সঙ্ঘং আপুচ্ছিত্বা।</p>
<p class="bodytext"><span class="bld">মগ্গগমিযসত্থৰাহো</span>তি মগ্গং গমিকো সত্থৰাহো। <span class="bld">সো</span>তি বলক্কারেন গহেত্বা খাদন্তো। <span class="bld">ছাযাদীন</span>ন্তিআদিসদ্দেন <a name="V2.0267"></a> আরামৰনানি সঙ্গহেতব্বানি। <span class="bld">সচে অত্থী</span>তি সচে অত্থো অত্থি। <span class="bld">ফলভরিতা</span>তি ফলেন পরিপুণ্ণা। ‘‘ফলভারিতা’’তিপি পাঠো। ফলসঙ্খাতেন ভারেন সমন্নাগতাতি অত্থো। <span class="bld">অপচ্চাসীসন্তেনা</span>তি তেসং সন্তিকা দানপটিদানং অপচ্চাসীসন্তেন। <span class="bld">পুব্বে ৰুত্তমেৰা</span>তি পুব্বে সঙ্ঘিকট্ঠানে ‘‘কুদ্ধো হি সো’’তিআদিনা ৰুত্তমেৰ। <span class="bld">এত্থা</span>তি পুগ্গলিকট্ঠানে।</p>
<p class="bodytext"><span class="bld">ত</span>ন্তি ফলারামং। <span class="bld">সো</span>তি পটিবলো ভিক্খু। <span class="bld">ভারিযং কম্ম</span>ন্তি জগ্গনকম্মং ভারিযং। <span class="bld">এত্তকেনা</span>তি ততিযভাগউপড্ঢভাগমত্তেন। সব্বং ফলারামন্তি সম্বন্ধো। <span class="bld">মূলভাগ</span>ন্তি পঠমভাগং। ‘‘দসভাগমত্ত’’ন্তি ইমিনা তদত্থং দস্সেতি। <span class="bld">দত্বা</span>তি সঙ্ঘস্স দত্বা। <span class="bld">সো</span>তি ভিক্খু। <span class="bld">অকতাৰাস</span>ন্তি পুব্বে অকতং নৰং সেনাসনং। <span class="bld">আরাম</span>ন্তি সঙ্ঘস্স আরামং। <span class="bld">তেহিপী</span>তি নিস্সিতকেহিপি। পিসদ্দো আচরিযং অপেক্খতি। <span class="bld">তেস</span>ন্তি নিস্সিতকানং। <span class="bld">জগ্গিতকালে</span>তি জগ্গিতানং রুক্খানং পুপ্ফফলভরিতকালে। <span class="bld">জগ্গনকালে</span>তি জগ্গনমত্তকালে, জগ্গনমত্তমেৰ, ন জগ্গনকারণা <a name="M0.0645"></a> কিঞ্চি পুপ্ফং ৰা ফলং ৰা হোতি, তস্মিং কালেতি অত্থো। ‘‘বহু’’ন্তিআদিনা ৰারেতব্বাকারং দস্সেতি।</p>
<p class="bodytext">ফাতিকম্মেন জগ্গন্তো ন অত্থীতি যোজনা। <span class="bld">অনাপুচ্ছিত্বাৰা</span>তি সঙ্ঘং অনপলোকেত্বাৰ। <span class="bld">ইতী</span>তি এৰং।</p>
<p class="bodytext">ঞত্তিকম্মট্ঠানভেদে পন এৰং ৰিনিচ্ছযো ৰেদিতব্বোতি যোজনা। ওসারেতি সঙ্ঘমজ্ঝং পৰেসেতি ইমায ঞত্তিযাতি <span class="bld">ওসারণা</span>।</p>
<p class="bodytext">নিস্সারিযতি সঙ্ঘতো বহি করিযতি ইমাযাতি <span class="bld">নিস্সারণা। ঞত্তি উপোসথো নামা</span>তি ইদং কারণূপচারৰসেন ৰুত্তং। তেনাহ ‘‘উপোসথকম্মৰসেন ঠপিতা’’তি। এসেৰ নযো <span class="bld">ঞত্তিপৰারণা নামা</span>তি এত্থাপি।</p>
<p class="bodytext"><span class="bld">অনুসাসেয্যা</span>তিআদিনা পঠমপুরিসএয্যৰিভত্তিৰসেন ঠপিতা ঞত্তি অত্তনা পরং সম্মনিতুং ঠপিতা ঞত্তি নাম। <span class="bld">অনুসাসেয্য</span>ন্তিআদিনা উত্তমপুরিসএয্যংৰিভত্তিৰসেন ঠপিতা ঞত্তি অত্তনাৰ অত্তানং সম্মনিতুং ঠপিতা ঞত্তি নাম। অত্তনাৰ অত্তা ৰা পরো ৰা সম্মনিযতি ইমায ঞত্তিযাতি <span class="bld">সম্মুতি</span>। নিস্সট্ঠপত্তচীৰরাদীনি দীযন্তি অনেনাতি <span class="bld">দানং,</span> ঞত্তি। ৰচ্চং অনপেক্খিত্বা ৰাচকস্স নিযতনপুংসকলিঙ্গত্তা নপুংসকলিঙ্গৰসেন ৰুত্তং।</p>
<p class="bodytext">আপত্তি <a name="V2.0268"></a> পটিগ্গণ্হিযতি অনেনাতি <span class="bld">পটিগ্গহো</span>।</p>
<p class="bodytext">পটিমুখং উপরি কড্ঢিযতি ইমাযাতি <span class="bld">পচ্চুক্কড্ঢনা</span>।</p>
<p class="bodytext">কম্মমেৰাতি লক্খিযতি অনেনাতি <span class="bld">কম্মলক্খণং</span>।</p>
<p class="bodytext"><span class="bld">‘‘তথা’’</span>তি পদেন ‘‘কম্মলক্খণং নামা’’তি পদং অতিদিসতি। <span class="bld">ততো</span>তি সব্বসঙ্গাহিকঞত্তিতো। পরা দ্বে ঞত্তিযো কম্মলক্খণং নামাতি যোজনা। <span class="bld">ইতী</span>তিআদি নিগমনং।</p>
<p class="bodytext">ঞত্তিদুতিযকম্মট্ঠানভেদে ওসারণাদীনং ৰিসেসং দস্সেন্তো আহ ‘‘ৰড্ঢস্স লিচ্ছৰিনো’’তিআদি। সীমাসম্মুতি চাতিআদিনা যোজনা কাতব্বা।</p>
<p class="bodytext">যা <a name="M0.0646"></a> পন দ্বে ঞত্তিদুতিযকম্মৰাচা ৰুত্তাতি যোজনা। <span class="bld">ইতী</span>তিআদি নিগমনং।</p>
<p class="bodytext">ঞত্তিচতুত্থকম্মট্ঠানভেদে যোজনানযো পাকটোযেৰ।</p>
<p class="bodytext"><a name="para497"></a><span class="paranum">৪৯৭</span>. <span class="bld">চতুৰগ্গকরণে কম্মে</span>তিআদিকায দেসনায সম্বন্ধং দস্সেন্তো আহ ‘‘ইতি কম্মানি চা’’তিআদি। তত্থ <span class="bld">ইতী</span>তি এৰং দস্সেত্বাতি সম্বন্ধো। <span class="bld">তস্সত্থো</span>তি তস্স ‘‘চতুৰগ্গকরণে কম্মে’’তিআদিৰচনস্স অত্থো ৰেদিতব্বোতি সম্বন্ধো।</p>
<p class="centered">ইতি কম্মৰগ্গৰণ্ণনায যোজনা সমত্তা।</p>
<p class="subhead">অত্থৰসৰগ্গাদিৰণ্ণনা</p>
<p class="bodytext"><a name="para498"></a><span class="paranum">৪৯৮</span>. এৰং কম্মৰগ্গৰণ্ণনং দস্সেত্বা তস্সানন্তরে ৰুত্তায ‘‘দ্বে অত্থৰসে পটিচ্চা’’তিআদিকায দেসনায অনুসন্ধিং দস্সেন্তো আহ ‘‘ইদানী’’তিআদি, ইদানি আরদ্ধন্তি সম্বন্ধো। যানি তানি সিক্খাপদানীতি যোজনা। <span class="bld">দিট্ঠধম্মিকৰেরান</span>ন্তি দিট্ঠধম্মে পৰত্তত্তা চ ৰিরমিতব্বত্তা চ দিট্ঠধম্মিকানং ৰেরানং। <span class="bld">সংৰরাযা</span>তি এত্থ সংপুব্বো ৰরধাতু পিদহনত্থো, আযসদ্দো চ তদত্থোতি আহ ‘‘পিদহনত্থাযা’’তি। <span class="bld">ৰিপাকদুক্খসঙ্খাতান</span>ন্তি পাণাতিপাতাদীনং <a name="V2.0269"></a> ৰিপাকভূতানং দুক্খসঙ্খাতানং। <span class="bld">সম্পরাযিকান</span>ন্তি সম্পরাযে পৰত্তানং। <span class="bld">ইধা</span>তি ইমস্মিং সিক্খাপদপঞ্ঞত্তানিসংসট্ঠানে। ‘‘ৰজ্জনীযভাৰতো’’তি ইমিনা ৰজ্জেতব্বানীতি <span class="bld">ৰজ্জানী</span>তি ৰচনত্থং দস্সেতি। ভাযন্তি এতেহীতি <span class="bld">ভযানি। অক্খমট্ঠেনা</span>তি অসহণীযট্ঠেন। ‘‘অকুসলানীতি ৰুচ্চন্তী’’তি ইমিনা ৰিপাকদুক্খানি ফলূপচারেন অকুসলানি নামাতি দস্সেতি। গণবন্ধভেদনত্থায সিক্খাপদং পঞ্ঞত্তন্তি এৰমেৰ পাঠো। পোত্থকেসু পন ‘‘গণভোজনসিক্খাপদং পঞ্ঞত্ত’’ন্তি পাঠো লিখিতো। <span class="bld">সব্বত্থা</span>তি সব্বস্মিং অত্থৰসৰগ্গে। <span class="bld">য</span>ন্তি ৰচনং। <span class="bld">এত্থা</span>তি ইমস্মিং ৰগ্গে।</p>
<p class="centered">ইতি অত্থৰসৰগ্গৰণ্ণনায যোজনা সমত্তা।</p>
<p class="bodytext"><a name="para499"></a><span class="paranum">৪৯৯</span>. ৰত্তেসু ৰত্তমানো পুগ্গলো ওসারীযতি অনেনাতি <span class="bld">ওসারণীযং,</span> কম্মং। তেন ৰুত্তং ‘‘যেন কম্মেন ওসারীযতি, তং কম্মং <a name="M0.0647"></a> পঞ্ঞত্ত’’ন্তি। ‘‘যেন কম্মেনা’’তিআদিনা ভণ্ডনকারকাদযো নিস্সারীযন্তি অনেন কম্মেনাতি <span class="bld">নিস্সারণীয</span>ন্তি ৰচনত্থং দস্সেতি।</p>
<p class="bodytext"><a name="para500"></a><span class="paranum">৫০০</span>. সত্তাপত্তিক্খন্ধা পঞ্ঞত্তং নামাতি সম্বন্ধো। <span class="bld">অন্তরা</span>তি ককুসন্ধাদীনং তিণ্ণং বুদ্ধানঞ্চ অম্হাকং ভগৰতো চ অন্তরে। ‘‘সিক্খাপদে’’তি ইমিনা ‘‘অপঞ্ঞত্তে’’তি পদস্স অত্থং দস্সেতি। মক্কটীৰত্থুআদিৰিনীতকথা অনুপঞ্ঞত্তং নামাতি সম্বন্ধো। ‘‘সিক্খাপদে’’তি ইমিনা ‘‘পঞ্ঞত্তে’’তি পদস্স অত্থং দস্সেতি। <span class="bld">সব্বত্থা</span>তি সব্বস্মিং আনিসংসৰগ্গে।</p>
<p class="centered">ইতি আনিসংসৰগ্গৰণ্ণনায যোজনা সমত্তা।</p>
<p class="bodytext"><a name="para501"></a><span class="paranum">৫০১</span>. সব্বসিক্খাপদানং সঙ্গহন্তি সম্বন্ধো। <span class="bld">তত্থা</span>তি ‘‘নৰ সঙ্গহা’’তিআদিপাঠে এৰমত্থো ৰেদিতব্বোতি যোজনা। ‘‘ৰত্থুনা সঙ্গহো’’তি ইমিনা ‘‘ৰত্থুস্মিং, ৰত্থূনং সঙ্গহো’’তি অত্থং নিৰারেতি। <span class="bld">এত্থা</span>তি ‘‘ৰত্থুসঙ্গহো’’তিআদিপাঠে। <span class="bld">হী</span>তি ৰিত্থারো। যস্মা নত্থীতি সম্বন্ধো। <span class="bld">সব্বানী</span>তি সিক্খাপদানি। ‘‘সঙ্গহিতানী’’তি ইমিনা সঙ্গহিতব্বোতি <span class="bld">সঙ্গহো</span>তি নিব্বচনং দস্সেতি। <span class="bld">এৰং তাৰা</span>তিআদি নিগমনং।</p>
<p class="bodytext">যস্মা পন সঙ্গহিতাতি সম্বন্ধো।</p>
<p class="bodytext"><span class="bld">এৰমেত্থা</span>তিআদিনা <a name="V2.0270"></a> খন্ধসমুট্ঠানঅধিকরণসমথে সম্পিণ্ডেত্বা নিগমনং দস্সেতি। <span class="bld">এত্থা</span>তি সঙ্গহৰগ্গে।</p>
<p class="centered">ইতি সমন্তপাসাদিকায ৰিনযসংৰণ্ণনায</p>
<p class="bodytext">নৰসঙ্গহিতৰণ্ণনায যোজনা সমত্তা।</p>
<p class="bodytext"><span class="bld">নিট্ঠিতা</span>তি নিট্ঠং নিপ্ফত্তিং ইতা গতাতি নিট্ঠিতা, অথ ৰা নিট্ঠে নিপ্ফত্তিযং ইতা ঠিতাতি নিট্ঠিতা। <span class="bld">চ</span>সদ্দো অৰধারণত্থো, নিট্ঠিতা এৰাতি হি অত্থো। <span class="bld">অনুত্তানত্থপদৰণ্ণনা</span>তি অনুত্তানানং অত্থৰন্তপদানং, অত্থানঞ্চ পদানঞ্চ ৰণ্ণনা।</p>
<p class="centered">ইতি পরিৰারৰণ্ণনায যোজনা সমত্তা।</p>
<p class="centered">নিট্ঠিতা চ পাচিত্যাদিৰণ্ণনায যোজনাতি।</p>
<p class="gatha1">জাদিলঞ্ছিতনামেননেকানং <a name="M0.0648"></a> ৰাচিতো মযা।</p>
<p class="gathalast">পরিৰারৰিনযস্স, সমত্তো যোজনানযো॥</p>
<p class="subhead">নিগমনকথাৰণ্ণনা</p>
<p class="bodytext">এৰং ৰিনযসংৰণ্ণনং কত্বা ইদানি তং নিগমেন্তো আহ ‘‘এত্তাৰতা’’তিআদি। তত্থ <span class="bld">এত্তাৰতা</span>তি এত্তকেন ‘‘যো কপ্পকোটীহিপি অপ্পমেয্য’’ন্তিআদিৰচনতো (পারা॰ অট্ঠ॰ ১.গন্থারম্ভকথা) পট্ঠায ‘‘নৰসঙ্গহিতৰগ্গৰণ্ণনা নিট্ঠিতা’’তি ৰচনপরিযোসানানং অক্খরপদব্যঞ্জনানং সমুদাযভূতেন ৰচনক্কমেন, সমত্তাতি সম্বন্ধো।</p>
<p class="bodytext"><span class="bld">উভতোৰিভঙ্গখন্ধকপরিৰারৰিভত্তিদেসন</span>ন্তি উভতোৰিভঙ্গেন চ খন্ধকেন চ পরিৰারেন চ ৰিভজিতব্বদেসনং ৰিনযপিটকন্তি সম্বন্ধো। <span class="bld">নাথো</span>তি ভিক্খুভিক্খুনীনং হিতপটিপত্তিং যাচনট্ঠেন চ কিলেসানং উপতাপনট্ঠেন চ ৰেনেয্যানং হিতসুখং আসীসনট্ঠেন চ চিত্তিস্সরিযট্ঠেন চ নাথো। <span class="bld">ৰেনেয্য</span>ন্তি ৰিনেতব্বট্ঠেন ৰেনেয্যং। <span class="bld">জিনো</span>তি পঞ্চমারানং জিতট্ঠেন জিনো। অযং পনেত্থ যোজনা – নাথো ৰেনেয্যং ৰিনেন্তো জিনো উভতোৰিভঙ্গখন্ধকপরিৰারৰিভত্তিদেসনং যং ৰিনযপিটকং আহাতি।</p>
<p class="bodytext"><span class="bld">সমধিকসত্তৰীসতিসহস্সমত্তেনা</span>তি সহ অধিকেন সত্তসহস্সপ্পমাণেন চ ৰীসতিসহস্সপ্পমাণেন <a name="V2.0271"></a> চ গন্থেনাতি সম্বন্ধো। <span class="bld">তস্সা</span>তি ৰিনযপিটকস্স। <span class="bld">সমন্তপাসাদিকা</span>তি সমন্ততো পসাদং ৰহিকা, জনিকা ৰা। তত্রাযং যোজনা – তস্স সমধিকসত্তৰীসতিসহস্সমত্তেন গন্থেন সমন্তপাসাদিকা নাম সংৰণ্ণনা সমত্তাতি।</p>
<p class="bodytext"><span class="bld">তত্রিদ</span>ন্তি তত্র ইদং। ‘‘তত্রা’’তি পদং পুরিমৰচনাপেক্খং। তত্র ‘‘সমন্তপাসাদিকা নামা’’তি ৰচনেতি হি অত্থো। <span class="bld">সমন্তপাসাদিকত্তস্মি</span>ন্তি পচ্চত্তত্থে চেতং ভুম্মৰচনং হোতি ‘‘ইদম্পি সীলস্মি’’ন্তিআদীসু (দী॰ নি॰ ১.১৯৪ আদযো) ৰিয, সমন্তপাসাদিকত্তন্তি অত্থো। অযং পনেত্থ যোজনাতত্র ‘‘সমন্তপাসাদিকা নামা’’তি ৰচনে সমন্তপাসাদিকায ইদং সমন্তপাসাদিকত্তং <a name="M0.0649"></a> হোতীতি অযং সমন্তপাসাদিকভাৰোতি অত্থো।</p>
<p class="bodytext"><span class="bld">আচরিযপরংপরতো</span>তিআদীসু গাথাসু ৰুত্তং নৰৰিধং ৰিসেসনপদং ‘‘ন দিস্সতী’’তি পদেন সম্বন্ধিতব্বং। <span class="bld">সম্পস্সত</span>ন্তি সম্মা পস্সন্তানং ৰিঞ্ঞূনন্তি সম্বন্ধো। <span class="bld">যতো</span>তি যস্মা, ন দিস্সতীতি সম্বন্ধো। <span class="bld">এত্থা</span>তি সংৰণ্ণনাযং। <span class="bld">সমন্তপাসাদিকাত্বেৰা</span>তি সমন্তপাসাদিকা ইতি এৰ নাম। <span class="bld">ৰিনযস্সা</span>তি ৰিনযপিটকস্স। <span class="bld">ৰিনেয্যদমনকুসলেনা</span>তি ৰিনেয্যানং দমনে ছেকেন। <span class="bld">লোকনাথেনা</span>তি লোকানং নাথেন। <span class="bld">লোকমনুকম্পমানেনা</span>তি লোকং অনুকম্পমানেন। অযঞ্হেত্থ যোজনা – আচরিযপরংপরতো…পে॰… ৰিভঙ্গনযভেদদস্সনতো সম্পস্সতং ৰিঞ্ঞূনং এত্থ কিঞ্চি অপাসাদিকং যতো ন দিস্সতি, তস্মা ৰিনেয্যদমনকুসলেন লোকনাথেন লোকমনুকম্পমানেন ভগৰতা ৰুত্তস্স ৰিনযস্স অযং সমন্তপাসাদিকাত্বেৰ সংৰণ্ণনা পৰত্তাতি।</p>
<p class="bodytext">তিস্সোপি ইমা সীহল়ট্ঠকথাযো সুত্বাতি সম্বন্ধো। কস্স সন্তিকে সুতন্তি আহ ‘‘বুদ্ধমিত্তো…পে॰… সন্তিকে’’তি। ‘‘বুদ্ধমিত্তো’’তি নামেন ৰিস্সুতস্স যসস্সিনো ৰিনযঞ্ঞুস্স ধীরস্স থেরস্স সন্তিকে সুত্বাতি যোজনা। ‘‘সুত্বা’’তি পদং ‘‘আরদ্ধা’’তি পদে পুব্বকালকিরিযাৰিসেসনং।</p>
<p class="bodytext">মহামেঘৰনুয্যানে ভূমিভাগে পতিট্ঠিতো সত্থু মহাবোধিৰিভূসিতো যো মহাৰিহারো অত্থীতি যোজনা।</p>
<p class="bodytext"><span class="bld">তস্স</span> মহাৰিহারস্স দক্খিণে দিসাভাগে <span class="bld">পধানঘরং</span> পধানঘরনামকং উত্তমং সুচিচারিত্তসীলেন ভিক্খুসঙ্ঘেন সেৰিতং যং পরিৰেণং অত্থি, তত্থ কারযীতি যোজনা।</p>
<p class="bodytext">কোনামো <a name="V2.0272"></a> কারযীতি আহ ‘‘উল়ারকুলসম্ভূতো…পে॰… ৰিস্সুতো’’তি। তত্থ উল়ারকুলসম্ভূতো সঙ্ঘুপট্ঠাযকো সদা অনাকুলায সদ্ধায রতনত্তযে পসন্নো ‘‘মহানিগমসামী’’তি ৰিস্সুতো উপাসকো কারযীতি সম্বন্ধো।</p>
<p class="bodytext">কং <a name="M0.0650"></a> কারযীতি আহ ‘‘চারু…পে॰… সম্পন্নসলিলাসয’’ন্তি। তত্থ <span class="bld">চারুপাকারসংচিতং</span> সোভেন পাকারেন সুট্ঠু চিতং চিনিতং মনোরমং <span class="bld">সীতচ্ছাযতরূপেতং</span> সীতচ্ছাযেন রুক্খেন উপেতং <span class="bld">সম্পন্নসলিলাসযং</span> মধুরজলাধারং যং পাসাদং কারযীতি যোজনা। মহানিগমসামিনো তত্র পাসাদে ৰসতামযাতি সম্বন্ধো।</p>
<p class="bodytext">কং উদ্দিসিত্বা কীদিসা কা আরদ্ধাতি আহ ‘‘সুচিসীলসমাচারং…পে॰… ৰিনযৰণ্ণনা’’তি। তত্থ সুচিসীলসমাচারং <span class="bld">বুদ্ধসিরি</span>ব্হযং থেরং উদ্দিসিত্বা <span class="bld">ইদ্ধা</span> অত্থৰিনিচ্ছযাদীহি পরিপুণ্ণা যা ৰিনযৰণ্ণনা আরদ্ধাতি যোজনা।</p>
<p class="bodytext">কিংনামস্স রঞ্ঞো কতমে সংৰচ্ছরে আরদ্ধা, কিস্মিং কালে পরিনিট্ঠিতাতি আহ ‘‘পালযন্তস্স…পে॰… পরিনিট্ঠিতা’’তি। তত্থ সকলং লঙ্কাদীপং নিরব্বুদং কত্বাতি সম্বন্ধো। পালযন্তস্স সিরিনিৰাসস্স <span class="bld">সিরিপাল</span>যসস্সিনো রঞ্ঞো জযসংৰচ্ছরেতি সম্বন্ধো। সমৰীসতিমে খেমে জযসংৰচ্ছরে অযং ৰিনযসংৰণ্ণনা আরদ্ধা, <span class="bld">একৰীসম্হি</span> রঞ্ঞো একৰীসতিমে সংৰচ্ছরে সম্পত্তে সতি পরিনিট্ঠিতাতি যোজনা।</p>
<p class="bodytext">যথা অত্তনো সংৰণ্ণনা নিরুপদ্দৰা সীঘং নিট্ঠং উপগতা, এৰং লোকস্স ধম্মূপসংহিতা সীঘং গচ্ছন্তূতি আসীসং দস্সেন্তো আহ ‘‘উপদ্দৰাকুলে’’তিআদি। তত্থ <span class="bld">উপদ্দৰাকুলে</span> উপদ্দৰেহি আকুলে <span class="bld">লোকে</span> সত্তলোকে <span class="bld">নিরুপদ্দৰতো</span> উপদ্দৰৰিরহতো যথা অযং ৰিনযসংৰণ্ণনা একসংৰচ্ছরেনেৰ নিট্ঠং উপাগতা, এৰং সব্বস্স লোকস্স আরদ্ধা সব্বেপি ধম্মূপসংহিতা অত্থা নিরুপদ্দৰা সীঘং নিট্ঠং গচ্ছন্তূতি যোজনা।</p>
<p class="bodytext">অত্তনা সমাচিতস্স পুঞ্ঞস্স ইচ্ছিতত্থে পরিণামনং দস্সেন্তো আহ ‘‘চিরট্ঠিতত্থং ধম্মস্সা’’তিআদি। তত্থ ধম্মস্স চিরট্ঠিতত্থং ইমং ৰিনযসংৰণ্ণনং করোন্তেন সদ্ধম্মবহুমানেন মযা যঞ্চ পুঞ্ঞং সমাচিতং, সব্বস্স তস্স পুঞ্ঞস্স আনুভাৰেন সব্বেপি পাণিনো ধম্মরাজস্স ভগৰতো সদ্ধম্মরসসেৰিনো ভৰন্তু।</p>
<p class="bodytext">সদ্ধম্মো <a name="M0.0651"></a> <a name="V2.0273"></a> চিরং তিট্ঠতু, দেৰো কালে <span class="bld">ৰস্সং</span> ৰস্সন্তো চিরং <span class="bld">পজং</span> সত্তসমূহং তপ্পেতু। রাজা ধম্মেন মেদনিং রক্খতূতি যোজনা। <span class="bld">ইতি</span>সদ্দো পরিসমাপনত্থো। ইতি পরিনিট্ঠং সুট্ঠু আপনং দট্ঠব্বন্তীতি অত্থো।</p>
<p class="bodytext">সদ্ধা চ বুদ্ধি চ ৰীরিযঞ্চ <span class="bld">সদ্ধাবুদ্ধিৰীরিযানি,</span> ৰিসুদ্ধানি চ তানি সদ্ধাবুদ্ধিৰীরিযানি চেতি <span class="bld">ৰিসুদ্ধসদ্ধাবুদ্ধিৰীরিযানি,</span> পরমানি চ তানি ৰিসুদ্ধসদ্ধাবুদ্ধিৰীরিযানি চেতি <span class="bld">পরমৰিসুদ্ধসদ্ধাবুদ্ধিৰীরিযানি,</span> তেহি পরিমণ্ডিতো <span class="bld">পরমৰিসুদ্ধসদ্ধাবুদ্ধিৰীরিযপটিমণ্ডিতো,</span> তেন, থেরেনাতি সম্বন্ধো। সীলঞ্চ আচারো চ অজ্জৰঞ্চ মদ্দৰঞ্চ <span class="bld">সীলাচারজ্জৰমদ্দৰানি,</span> তানি আদীনি যেসং তেতি <span class="bld">সীলাচারজ্জৰমদ্দৰাদযো,</span> আদিসদ্দেন খন্তিসোরচ্চাদযো সঙ্গণ্হাতি, তেযেৰ গুণাতি <span class="bld">সীলাচারজ্জৰমদ্দৰাদিগুণা,</span> তেসং সমুদযোতি <span class="bld">সীলাচারজ্জৰমদ্দৰাদিগুণসমুদযো,</span> তেন <span class="bld">সমুদিতো</span> সুট্ঠু পাকটোতি <span class="bld">সীলাচারজ্জৰমদ্দৰাদিগুণসমুদযসমুদিতো,</span> তেন থেরেনাতি সম্বন্ধো।</p>
<p class="bodytext">সকসমযো চ সমযন্তরো চ <span class="bld">সকসমযসমযন্তরা,</span> তেযেৰ পন গহনসদিসত্তা গহনন্তি <span class="bld">সকসমযসমযন্তরগহনং,</span> তস্স অজ্ঝোগাহণং <span class="bld">সকসমযসমযন্তরগহনজ্ঝোগাহণং,</span> তস্মিং সমত্থো <span class="bld">সকসমযসমযন্তরগহনজ্ঝোগাহণসমত্থো</span>। তেন থেরেনাতি সম্বন্ধো। ৰিসেসেন অঞ্জতি পাকটং করোতীতি <span class="bld">ৰিযত্তো,</span> পুগ্গলো, ৰিযত্তস্স ইদং <span class="bld">ৰেয্যত্তিযং,</span> সতি। পঞ্ঞা চ ৰেয্যত্তিযঞ্চ <span class="bld">পঞ্ঞাৰেয্যত্তিযং,</span> তেন সমন্নাগতেনাতি সম্বন্ধো। সমন্নাগতেন থেরেনাতি যোজনা।</p>
<p class="bodytext">তীণি পিটকানীতি <span class="bld">তিপিটকং,</span> তমেৰ পরিযাপুণিতব্বত্তা <span class="bld">পরিযত্তী</span>তি <span class="bld">তিপিটকপরিযত্তি,</span> তস্স পভেদো এত্থ সত্থুসাসনেতি <span class="bld">তিপিটকপরিযত্তিপভেদং,</span> তস্মিং। সহ অট্ঠকথাযাতি <span class="bld">সাট্ঠকথং,</span> সত্থু সাসনং, তস্মিং সত্থুসাসনেতি সম্বন্ধো। সত্থুনো পরিযত্তিপটিপত্তিপটিৰেধৰসেন তিৰিধং সাসনং <span class="bld">সত্থুসাসনং,</span> ব্যাসোপি যুজ্জতেৰ, তস্মিং সত্থুসাসনে ‘‘অপ্পটিহত’’ইতি পদেন সম্বন্ধিতব্বং। অপ্পটিহতং ঞাণং <span class="bld">অপ্পটিহতঞাণং,</span> ইদং তস্মিং ৰিনযসংৰণ্ণনাকালে থেরস্স পটিৰেধঞাণাভাৰতো <a name="M0.0652"></a> সুতমযচিন্তামযঞাণং সন্ধায ৰুত্তন্তি দট্ঠব্বং। অপ্পটিহতঞাণস্স পভাৰো এতস্সাতি <span class="bld">অপ্পটিহতঞাণপভাৰো,</span> তেন থেরেনাতি সম্বন্ধো। মহন্তং ৰেয্যাকরণমেতস্সাতি <span class="bld">মহাৰেয্যাকরণো,</span> ইমিনা সিক্খানিরুত্তিআদীহি ছল়ঙ্গে মহন্তৰেয্যাকরণে থেরস্স অপ্পটিহতঞাণপভাৰতং দস্সেতি, তেন মহাৰেয্যাকরণেন থেরেনাতি সম্বন্ধো।</p>
<p class="bodytext">করণং ৰুচ্চতি ঠানং করিযতি উচ্চারিযতি এত্থ, এতেনাতি ৰা ৰচনত্থেন, করণস্স সম্পত্তি <a name="V2.0274"></a> <span class="bld">করণসম্পত্তি,</span> তায জনিতং <span class="bld">করণসম্পত্তিজনিতং</span>। সুখেন থেরমুখতো ৰিনিগ্গতং <span class="bld">সুখৰিনিগ্গতং,</span> করণসম্পত্তিজনিতেন হেতুভূতেন সুখৰিনিগ্গতং <span class="bld">করণসম্পত্তিজনিতসুখৰিনিগ্গতং</span>। মধুরৰচনঞ্চ উদারৰচনঞ্চ <span class="bld">মধুরোদারৰচনং,</span> পুব্বপদে উত্তরপদলোপো, ইমিনা কেটুভপকরণে (সুবোধালংকারে ১২৭-১৪২ গাথাসু) ৰুত্তেসু দসসু সদ্দগুণেসু মধুরতাগুণেন চ উদারতাগুণেন চ সমন্নাগতভাৰং দস্সেতি। করণসম্পত্তিজনিতসুখৰিনিগ্গতঞ্চ তং মধুরোদারৰচনঞ্চেতি <span class="bld">করণসম্পত্তিজনিতসুখৰিনিগ্গতমধুরোদারৰচনং</span>। অথ ৰা করণসম্পত্তিজনিতঞ্চ তং সুখৰিনিগ্গতমধুরোদারৰচনঞ্চেতি করণসম্পত্তিজনিতসুখৰিনিগ্গতমধুরোদারৰচনং। <span class="bld">এলং</span> ৰুচ্চতি দুরুত্তদোসো, নত্থি এলমেতস্সাতি <span class="bld">নেলা,</span> সোযেৰ ৰণ্ণো <span class="bld">নেলৰণ্ণো,</span> তেন যুত্তং <span class="bld">নেলৰণ্ণযুত্তং,</span> করণসম্পত্তিজনিতসুখৰিনিগ্গতমধুরোদারৰচনং নেলৰণ্ণযুত্তমেতস্সাতি <span class="bld">করণসম্পত্তিজনিতসুখৰিনিগ্গতমধুরোদারৰচননেলৰণ্ণযুত্তো,</span> থেরো। ৰিসেসনপরপদসমাসো, নেলৰণ্ণযুত্তকরণসম্পত্তি জনিতসুখৰিনিগ্গতমধুরোদারৰচনোতি হি অত্থো, তেন থেরেনাতি সম্বন্ধো। যুত্তঞ্চ পরিসায সোতেন অনুরূপত্তা, মুত্তঞ্চ পরিসায ৰিসারদত্তাতি <span class="bld">যুত্তমুত্তং,</span> ৰচনং, তং ৰদতি সীলেনাতি <span class="bld">যুত্তমুত্তৰাদী,</span> তেন থেরেনাতি সম্বন্ধো।</p>
<p class="bodytext">কম্মসস্সতউচ্ছেদইস্সরনিম্মানাদিৰসেন <a name="M0.0653"></a> নানা ৰাদা এতেসন্তি <span class="bld">ৰাদিনো,</span> নানাৰাদা জনা, ৰাদীনং, ৰাদীসু ৰা ৰরো কম্মকিরিযৰাদত্তাতি <span class="bld">ৰাদিৰরো,</span> তেন থেরেনাতি সম্বন্ধো। পাল়িযা অত্থং ৰণ্ণেতুং সমত্থত্তা মহন্তো কৰি <span class="bld">মহাকৰি,</span> তেন থেরেনাতি সম্বন্ধো।</p>
<p class="bodytext">অত্থধম্মনিরুত্তিপটিভানৰসেন পভিন্নায পটিসম্ভিদায পরিৰারিতোতি <span class="bld">পভিন্নপটিসম্ভিদাপরিৰারো,</span> তস্মিং উত্তরিমনুস্সধম্মেতি সম্বন্ধো। ছ অভিঞ্ঞা চ পটিসম্ভিদা চ <span class="bld">ছল়ভিঞ্ঞাপটিসম্ভিদা,</span> তা আদযো যেসং তেতি <span class="bld">ছল়ভিঞ্ঞাপটিসম্ভিদাদযো,</span> আদিসদ্দেন তেৰিজ্জাদযো সঙ্গণ্হাতি। ছল়ভিঞ্ঞাপটিসম্ভিদাদযো পভেদা এতস্সাতি <span class="bld">ছল়ভিঞ্ঞাপটিসম্ভিদাদিপ্পভেদো,</span> সোযেৰ গুণো ছল়ভিঞ্ঞাপটিসম্ভিদাদিপ্পভেদগুণো, তেন পটিমণ্ডিতো <span class="bld">ছল়ভিঞ্ঞাপটিসম্ভিদাদিপ্পভেদগুণপটিমণ্ডিতো,</span> তস্মিং উত্তরিমনুস্সধম্মেতি সম্বন্ধো। উত্তরিমনুস্সানং ঝানলাভিআদীনং ধম্মো <span class="bld">উত্তরিমনুস্সধম্মো,</span> অথ ৰা মনুস্সানং কুসলকম্মপথসঙ্খাতধম্মতো উত্তরীতি <span class="bld">উত্তরিমনুস্সধম্মো,</span> ঝানাদিধম্মো, তস্মিং, ‘‘সুপ্পতিট্ঠিত’’ ইতি পদেন সম্বন্ধিতব্বং। সুপ্পতিট্ঠিতা বুদ্ধি এতেসন্তি <span class="bld">সুপ্পতিট্ঠিতবুদ্ধিনো,</span> তেসং থেরানন্তি সম্বন্ধো। থেরানং ৰংসে পকারেন দিপ্পন্তি, পদীপো ৰিযাতি ৰা <span class="bld">থেরৰংসপ্পদীপা,</span> তেসং। থিরো সীলসমাধিপঞ্ঞাসঙ্খাতো গুণো এতেসমত্থীতি <span class="bld">থেরা,</span> তেসং, ৰংসালঙ্কারভূতেনাতি সম্বন্ধো। মহাৰিহারে ৰসনসীলা ৰসনধম্মা, ৰসনে সাধুকারীতি ৰা <span class="bld">মহাৰিহারৰাসিনো,</span> তেসং, থেরানন্তি সম্বন্ধো <a name="V2.0275"></a>। ৰংসে অলঙ্কারো, ৰংসস্স ৰাতি <span class="bld">ৰংসালঙ্কারো,</span> সো হুত্বা ভূতো, ৰংসালঙ্কারভাৰং ৰা পত্তোতি <span class="bld">ৰংসালঙ্কারভূতো,</span> তেন থেরেনাতি সম্বন্ধো।</p>
<p class="bodytext">ৰিপুলা চ সা ৰিসুদ্ধা চেতি <span class="bld">ৰিপুলৰিসুদ্ধা,</span> ৰিসেসনোভযপদো, ৰিপুলৰিসুদ্ধা বুদ্ধি এতস্সাতি <span class="bld">ৰিপুলৰিসুদ্ধবুদ্ধি,</span> তেন থেরেনাতি সম্বন্ধো। নামমেৰ <span class="bld">নামধেয্যং,</span> গহিতং নামধেয্যমেতস্সাতি <span class="bld">গহিতনামধেয্যো</span> <a name="M0.0654"></a>, তেন থেরেন কতা সমন্তপাসাদিকা নাম অযং ৰিনযসংৰণ্ণনা তিট্ঠতূতি সম্বন্ধো।</p>
<p class="bodytext">সুদ্ধচিত্তস্স তাদিনো লোকজেট্ঠস্স মহেসিনো ‘‘বুদ্ধো’’তি নামম্পি যাৰ লোকম্হি পৰত্ততি, তাৰ লোকনিত্থরণেসীনং কুলপুত্তানং সীলৰিসুদ্ধায নযং দস্সেন্তী লোকস্মিং তিট্ঠতূতি যোজনা।</p>
<p class="centered">ইতি নিগমনস্স অত্থযোজনা সমত্তা।</p>
<p class="subhead">নিগমনকথা</p>
<p class="bodytext">এত্তাৰতা চ –</p>
<p class="gatha1">রতনপুণ্ণনামস্স, পুরস্স রাজধানিযা।</p>
<p class="gathalast">দক্খিণে মুনিরূপস্স, ঈসংপাচীননিস্সিতে॥</p>
<p class="gatha1">যো ৰিহারো সপাসাদো, কারিতো রাজদেৰিযা।</p>
<p class="gathalast">যা ৰসতা মযা তত্র, কতা পাচিত্যাদিযোজনা॥</p>
<p class="gatha1">মাপিতরত্নপুণ্ণস্স, সত্তরসেৰ রাজিনো।</p>
<p class="gathalast">জযৰস্সেট্ঠারসম্হি, সম্পত্তেযং সুনিট্ঠিতা॥</p>
<p class="bodytext">‘‘রতনপুণ্ণা’’তিব্হযস্স রাজধানীনগরস্স দক্খিণস্মিং দিসাভাগে পঞ্চযোজনপ্পমাণে ঠানে দ্বীহি মহাতল়াকেহি সুসোভিতস্স মিধিলনামনগরস্স পুরত্থিমস্মিং দিসাভাগে দিযড্ঢগাৰুতপ্পমাণে ঠানে অনেকতালপন্তীহি সুসোভিতো চতুন্নং কুলানং রমণীযভূতো <span class="bld">‘‘কফ্রূ’’</span> ইতি <a name="V2.0276"></a> ৰোহরিতো যো সো মহাগামো পতিট্ঠিতো, তত্থ পটিসন্ধিযা জাতেন সীলাদিগুণেহি পসংসিতেন <span class="bld">‘‘জাগরো’’</span>তি গরূহি গহিতনামধেয্যেন তিক্খত্তুং রাজূহি রাজমুদ্দিনা লঞ্ছিতেন মে কতাযং পাচিত্যাদিৰণ্ণনায যোজনা সম্পত্তে জিনচক্কে তেরসাধিকচতুৰস্সসতাধিকং দ্বিসহস্সং, সক্করাজে পন একতিংসাধিকদ্বিৰস্সসতাধিকং সহস্সং গিম্হানে জেট্ঠমাসে জুণ্হপক্খস্স পঞ্চমে সুক্কৰারে নিট্ঠং পত্তা অনাযাসেনাতি।</p>
<p class="gatha1">যোজনায <a name="M0.0655"></a> ইমিস্সাহং, রচনস্সানুভাৰতো।</p>
<p class="gathalast">ভৰেয্যানেকজাতীসু, পিটকত্তযধারকো॥</p>
<p class="gatha1">কুসলো চুভযত্থেসু, পরিসাসু ৰিসারদো।</p>
<p class="gathalast">সমিজ্ঝন্তু সুসঙ্কপ্পা, ময্হঞ্চ সব্বপাণিনং॥</p>
<p class="gatha1">ৰপ্পাদিমনতিক্কম্ম, সম্মা দেৰো পৰস্সতু।</p>
<p class="gathalast">অত্তজমিৰ রক্খন্তু, রাজানো চাপি মেদিনিন্তি॥</p>
<p class="centered">ইতি ভদন্তজাগরত্থেরেন কতা</p>
<p class="centered">পাচিত্যাদিৰণ্ণনায যোজনা সমত্তা।</p></div>
<div end="ed" class="end"></div>`

document.getElementById('loaddata').innerHTML = thika_1_15 
searchhelper()
bookhelper()
var chapterhelper = document.createElement('script')
chapterhelper.src = `chaptertoggle.js`
loaddata.appendChild(chapterhelper)