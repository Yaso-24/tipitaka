var anno_6_10 = `
<div id="table_main">
<div id="table_name">সূচিপত্র</div></div>
<p class="namo">॥ নমো তস্স ভগৰতো অরহতো সম্মাসম্বুদ্ধস্স॥</p>
<p class="bookname">অভিধানপ্পদীপিকাটীকা</p>
<p class="chapter">গন্থারম্ভ</p>
<div class="chaptxt">
<p class="gatha1">যস্স <a name="M0.0001"></a> ঞাণং সদা ঞাণং, নাঞ্ঞেয্যা ঞাণকং ৰিনা।</p>
<p class="gathalast">নিস্সেসগুণযুত্তস্স, তস্স নত্বা মহেসিনো॥</p>
<p class="gatha1">সত্থন্তরা সমাদায, সারং সব্বধরা তথা।</p>
<p class="gathalast">করিয্যতে’<span class="bld">ভিধানপ্প-দীপকস্সত্থৰণ্ণনা॥</span></p>
<p class="subhead">পণামাদিৰণ্ণনা</p>
<p class="bodytext">[ক] ইধাযং গন্থকারো পঠমমত্তনো পরেসম্পি সম্মা হিতত্থনিপ্ফাদনত্থং পুঞ্ঞসম্পদ’মাচিনোতি <span class="bld">‘‘তথাগতো’’</span>চ্চাদিনা। তত্থ <span class="bld">করুণাকরো</span> মহাকরুণায উপ্পত্তিট্ঠানভূতো যো <span class="bld">তথাগতো</span> ভগৰা <span class="bld">করোপযাতং</span> অত্তনো হত্থগতং <span class="bld">সুখপ্পদং</span> সুখস্স পতিট্ঠানভূতং সুখকারণং ৰা সুখদাযকং ৰা <span class="bld">পদং</span> নিব্বানং <span class="bld">ওসজ্জ</span> চজিত্বা <span class="bld">কলিসম্ভৰে</span> দুক্খকারণভূতে <a name="M0.0002"></a> <span class="bld">ভৰে</span> সংসারে <span class="bld">কেৰলদুক্করং</span> সুকরেনাসম্মিস্সং অচ্চন্তদুক্করং পঞ্চৰিধপরিচ্চাগাদিকং <span class="bld">করং</span> করোন্তো <span class="bld">পরত্থং</span> পরেসমত্থংযেৰ <span class="bld">অকা</span> কতৰা, তমেদিসং তথাগতং অহং নমামি।</p>
<p class="bodytext">[খ] যঞ্চ ধম্মং <span class="bld">জরারুজাদিমুত্তা</span> জরারোগাদীহি ৰিমুত্তা <span class="bld">মুনিকুঞ্জরা</span> মুনিসেট্ঠা ভগৰন্তো <span class="bld">অপূজযুং</span> পূজিতৰন্তো, তথা <span class="bld">উত্তরে</span> উত্তমে সত্তানং ৰা সংসারমহোঘপক্খন্দানং ততো উত্তরণসমত্থে <span class="bld">যহিং তরে</span> যস্মিং ধম্মপ্লৰে <span class="bld">ঠিতা</span> সম্মাপটিপজ্জনৰসেন আরূল়্হা <span class="bld">নরানরা</span> মনুস্সা চ দেৰা চ <span class="bld">তিৰট্টম্বুনিধিং</span> কিলেসকম্মৰিপাকৰট্টসঙ্খাতেহি তীহি ৰট্টেহি আকুলিতং সংসারমহম্বুরাসিং <span class="bld">তরিংসু</span> তিণ্ণা, <span class="bld">অঘপ্পহং</span> কিলেসপ্পহানকরং, সংসারদুক্খপ্পহানকরং ৰা তং ধম্মমপি অহং নমামি।</p>
<p class="bodytext">[গ] <span class="bld">মুনিন্দোরসসূনুতং</span> ভগৰতো উরে সম্ভৰধম্মদেসনায অরিযভাৰপ্পত্ততায মুনিন্দস্স ওরসপুত্তভাৰং <span class="bld">গতং</span> পত্তং <span class="bld">নুতং</span> কিলেসখেপনকং <span class="bld">সুপুঞ্ঞখেত্তং</span> পুঞ্ঞত্থিকানং পুঞ্ঞবীজৰিরুহনট্ঠানং সুখেত্তভূতং <span class="bld">ভুৰনে</span> লোকে <span class="bld">সুতং</span> ৰিস্সুতং <a name="M0.0003"></a>, সুতধরং ৰা কিলেসসৰনাভাৰেন <span class="bld">অস্সুতং</span> অপাণোপি পাণো করীযিত্থাতি পাণীকতো, পাতিমোক্খসংৰরো, সোৰ সংৰরো এতস্সত্থীতি <span class="bld">পাণীকতসংৰরো,</span> তং পাণীকতসংৰরং, <span class="bld">ৰরং</span> সীলাদিগুণেহি সদেৰকেহি লোকেহি পত্থনীযং। ‘‘দেৰাপি তস্স পিহযন্তি তাদিনো’’তি <span class="note">[উদা॰ ২৭]</span> হি ৰুত্তং। <span class="bld">সদা</span> সব্বস্মিং কালে <span class="bld">গুণোঘেন</span> সীলাদিগুণসমূহেন <span class="bld">নিরন্তরন্তরং</span> অৰিচ্ছিন্নমানসং, পরিপুণ্ণচিত্তং ৰা <span class="bld">গণম্পি</span> অট্ঠন্নং অরিযপুগ্গলানং সমূহং অপি অহং নমামীতি এৰমেত্থ তিণ্ণম্পি সঙ্খেপতো অত্থযোজনা দট্ঠব্বা।</p>
<p class="bodytext">[ঘ-ঙ] এৰং পুঞ্ঞসম্পদমাচিনিত্বা কিমভিমতং সাধনীযমিচ্চাহ <span class="bld">‘‘পকাসিস্সমভিধানপ্পদীপিক’’</span>ন্তি। বুদ্ধাদীনমভিধানানং সরূপৰসেন, লিঙ্গৰসেন চ পরিদীপনতো পকাসনতো <span class="bld">‘‘অভিধানপ্পদীপিক’’</span>ন্তি লদ্ধনামং সত্থং <span class="bld">পকাসিস্সং</span> অন্তোভাৰেন নিপ্ফন্নং বহিভাৰেন পকাসিস্সং। অন্তোভাৰস্স হি বহিভাৰমপেক্খিত্বা ভাৰিতমুপপন্নং। ননু সন্তেৰ পুব্বাচরিযানং নামলিঙ্গপ্পকাসনান্যমরকোসতিকণ্ডোপ্পলিন্যাদ্যভিধানসত্থানি, পাণিনি ব্যাডিৰররুচিচন্দগোমি রুদ্দৰামনাদিৰিহিতানি চ লিঙ্গসত্থানি, ততো কিমিদমুচ্চতে ইচ্চাহ <span class="bld">‘‘নামলিঙ্গানি বুদ্ধভাসিতস্সারহানি দস্সযন্তো’’</span>তি। এতেন সন্তেস্বপি পুব্বাচরিযানং সত্থেসু যস্মা ন তেসু নামলিঙ্গানি বুদ্ধৰচনানুরূপানি হোন্তি <a name="M0.0004"></a>, তস্মা তদনুরূপানি নামলিঙ্গানি দস্সযন্তো অভিধানসত্থং পকাসিস্সামীতি এতমত্থং দীপেতি। নম্যতে অভিধীযতে অত্থো অনেনাতি <span class="bld">নামং,</span> সদ্দসত্থে <span class="bld">নমু</span>ধাতুৰসেন। লিঙ্গযতে ‘‘ইত্থিযমতো <span class="bld">আ</span>পচ্চযো’’ত্যাদিনা ৰিভজ্জতেতি, ইত্থাদযো ৰানেন লিঙ্গীযন্তে ব্যঞ্জীযন্তেতি <span class="bld">লিঙ্গং,</span> ইত্থিপুমনপুংসকং। কিমেতস্স অভিধানসত্থস্স করণে পযোজনন্তি পুচ্ছাযং যস্মিং সতি তং সোতারো সোতুমুস্সহন্তি, তং দস্সেতুমাহ <span class="bld">‘‘নামলিঙ্গেস্বি’’</span>চ্চাদি। যতো বুদ্ধৰচনে পটুনো ভাৰো পাটৰং, তদেৰ অত্থো পযোজনং, তং ইচ্ছন্তীতি <span class="bld">পাটৰত্থিনো,</span> তেসং পাটৰত্থীনং সোতূনং নামলিঙ্গেসু <span class="bld">কোসল্লং</span> কুসলতা ছেকভাৰো বুদ্ধৰচনে মহব্বলং অত্থস্স নিচ্ছযকারণং হোতি, <span class="bld">অতো</span> তস্মা কারণা বুদ্ধভাসিতস্সারহানি নামলিঙ্গানি দস্সযন্তো অভিধানপ্পদীপিকং সত্থং পকাসিস্সন্তি সম্বন্ধো।</p>
<p class="bodytext">[চ] ইদানি সত্থলহুভাৰত্থমাহ <span class="bld">‘‘ভিয্যো’’</span>চ্চাদি। <span class="bld">ভিয্যো</span> বাহুল্লেন <span class="bld">রূপন্তরা</span> রূপভেদেন ইত্থিপচ্চযপুম্ভাৰাদিকারিযকতেন থীপুন্নপুংসকং ঞেয্যং, সো চ নামানং নামৰিসেসনস্স, নামপরামসিসব্বনামসদ্দস্স চ ঞেয্যো পকারন্তরাভাৰা। তত্র নামানং রূপভেদো যথা – ছুরিকা সত্য’সিপুত্তি <span class="note">[অভিধান ৩৯২ গাথা]</span>। অসি খগ্গো চ সাযকো <span class="note">[অভিধান ৩৯১ গাথা]</span>। পানীযং সলিলং দকন্তি <span class="note">[অভিধান ৬৬১ গাথা]</span>। নামৰিসেসনস্স যথা – নিসীথো মজ্ঝিমা রত্তীতি <span class="note">[অভিধান ৭০ গাথা]</span>। নামপরামসিসব্বনামসদ্দস্স যথা – <a name="M0.0005"></a> আকঙ্খা রুচি ৰুত্তা সা, ত্বধিকা লালসা দ্বিসূতি <span class="note">[অভিধান ১৬৩ গাথা]</span>। <span class="bld">সাহচরিযেন</span> নিযতলিঙ্গেনাৰিপ্পযোগতো থীপুন্নপুংসকং ঞেয্যং। <span class="bld">কত্থচী</span>তি যত্র রূপভেদো নত্থি, তং যথা – মরীচি মিগতণ্হিকা <span class="note">[অভিধান ৬৫ গাথা]</span>। রংসিমা ভাকরো ভানু <span class="note">[অভিধান ৬৩ গাথা]</span>। আপো পযো জলং ৰারি <span class="note">[অভিধান ৬৬১ গাথা]</span>। মরীঝাদযো হ্যভিন্নরূপত্তা লিঙ্গন্তরেপি সম্ভাৰিযন্তেহি নিযতলিঙ্গেহি মিগতণ্হিকাভাকরজলাদিসদ্দেহি সাহচরিযেন তংলিঙ্গে নিচ্ছীযন্তে। <span class="bld">আহচ্চৰিধানেন</span> ইত্থিপুমনপুংসকানং ৰিসেসেত্বা কথনেন থীপুন্নপুংসকং ঞেয্যং। <span class="bld">ক্বচী</span>তি যত্র ন রূপভেদো লিঙ্গনিণ্ণযস্স নিমিত্তং, ন চ সাহচরিযং লিঙ্গভেদোভিমতো, নেকমেৰ ৰা লিঙ্গমিচ্ছতে, তং যথা – ৰল্লরী মঞ্জরী নারী <span class="note">[অভিধান ৫৫০ গাথা]</span>। ৰিটপো ৰিটভীত্থিযং <span class="note">[অভিধান ৫৪৭ গাথা]</span>। ভীতিত্থী ভযমুত্তাসো <span class="note">[অভিধান ১৬৬ গাথা]</span>। ৰজিরং পুন্নপুংসকেচ্চাদি <span class="note">[অভিধান ২৪ গাথা]</span>।</p>
<p class="bodytext">[ছ] ইদানি রূপভেদোতি লিঙ্গনিণ্ণযস্স পটিপত্তিহেতুকো যো ভিন্নলিঙ্গানং দ্বন্দো, তক্করণপটিসেধেন অভিন্নলিঙ্গানমেৰ দ্বন্দো কতোতি পরিভাসিতুমুপক্কমতে <span class="bld">‘‘অভিন্নলিঙ্গিন’’</span>মিচ্চাদি। অভিন্নলিঙ্গীনংযেৰ নামানং দ্বন্দো কতো, ন ভিন্নলিঙ্গীনং, যথা – ৰিমুত্যসঙ্খতধাতু, সুদ্ধিনিব্বুতিযো সিযুন্তি <span class="note">[অভিধান ৯ গাথা]</span>। ন কেৰলং দ্বন্দোযেৰ, অথ খো একসেসোপ্যভিন্নলিঙ্গানংযেৰ কতো, যথা – নগ্গো দিগম্বরাৰত্থা। <span class="note">[অভিধান ৭৩৪ গাথা]</span> <span class="bld">সব্বধরকতে</span> পন ‘‘জীমূতা মেঘপব্বতা’’ ইচ্চুদাহটং। ননু চ ভিন্নলিঙ্গানম্পি একসেসো কতো, যথা <a name="M0.0006"></a> – মাতা পিতা তু পিতরো, পুত্তা তু পুত্তধীতরো <span class="note">[অভিধান ২৪৯ গাথা]</span>। সসুরা সস্সু সসুরা, ভাতুভগিনি ভাতরোতি <span class="note">[অভিধান ২৫০ গাথা]</span>। এত্থ হি মাতা চ পিতা চ পিতরো, পুত্তো চ ধীতা চ পুত্তা, সস্সু চ সসুরো চ সসুরা, ভাতা চ ভগিনী চ ভাতরোতি ভিন্নলিঙ্গানম্পি একসেসো দস্সিতোতি। ঠানন্তরে তেসং ভিন্নলিঙ্গতায দস্সিতত্তা ন দোসো। তাতো তু জনকো পিতা <span class="note">[অভিধান ২৪৩ গাথা]</span>। অম্মা’ম্বা জননী মাতা <span class="note">[অভিধান ২৪৪ গাথা]</span>। অপচ্চং পুত্তোত্রজো সুতো <span class="note">[অভিধান ২৪০ গাথা]</span>। নারিযং দুহিতা ধীতা <span class="note">[অভিধান ২৪১ গাথা]</span>। জাযাপতীনং জননী, সস্সু ৰুত্তাথ তপ্পিতা। সসুরোতি ইচ্চাদিকঞ্হি তেসং <span class="note">[অভিধান ২৪৬ গাথা]</span> ঠানন্তরন্তি। তথা এত্থ কমং ৰিনা ভিন্নলিঙ্গানং গণনপাঠো ৰিয সঙ্করোপি ন কতো। তত্র হি সগ্গদিসাদযো অত্থা যথাক্কমং তংসম্বন্ধা চ সক্কৰিদিসাদযো অত্থা সকসকসম্বন্ধসহিতা যথাভিধানং সরূপপটিপত্যমত্থভিধেয্যা, তথা তপ্পরিযাযসম্বন্ধানি চ যানি নামানি, তানি সব্বানি তদভিধানাৰসরে অভিধেয্যানীতি সুখেনেকত্রেৰ সকলনামপটিপত্তি সরূপপটিপত্তি চ যথা সিযাতিচ্চেতদত্থং কমো অভ্যুপগম্যতে, তথা চ সত্যাৰস্সং সগ্গাদিপরিযাযে দিৰসদ্দাদযো, হরাদ্যৰসরে কুমারাদযো অভিধেয্যা ইতি কমানুরোধেন লিঙ্গসঙ্করো পরিহরিতুমসক্কুণেয্যো, যথাৰুত্তন্তু কমং ৰিনা নেহ সঙ্করো কতো, ইতি পরিযাযেন ইত্থিপ্পকরণাদিক্কমেন যথাসম্ভৰমভিধানতো, তং যথা – ঈতি ত্বিত্থী অজঞ্ঞঞ্চ, উপসগ্গো উপদ্দৰোতি <span class="note">[অভিধান ৪০১ গাথা]</span>। অত্র হি যে তিলিঙ্গা, তে তিলিঙ্গাৰসরে এৰ নিবদ্ধা, ন গণনপাঠা ৰিয উচ্চারণৰসেন, এৰং সব্বত্র যথাসম্ভৰং নীযতে। ৰুত্তঞ্চ –</p>
<p class="gatha1">‘‘ভেদাখ্যানায <a name="M0.0007"></a> ন দ্বন্দো, নেকসেসো ন সঙ্করো।</p>
<p class="gathalast">কতোত্র ভিন্নলিঙ্গান-মৰুত্তানং কমং ৰিনা’’তি <span class="note">[অমর ১.৪]</span>॥</p>
<p class="bodytext">ইদানি লিঙ্গৰাচকানং ঠানৰসেনত্থেসু গমনং দস্সেতুমাহ <span class="bld">‘‘লিঙ্গৰাচকে’’</span>চ্চাদি। <span class="bld">গাথাপাদন্তমজ্ঝট্ঠা</span> গাথানং পাদানঞ্চ অন্তমজ্ঝট্ঠা <span class="bld">লিঙ্গৰাচকা</span> অনেকত্থলিঙ্গৰাচকানি ঞাণদস্সনাদীনি লিঙ্গানি <span class="bld">পুব্ব</span>মত্থং ৰাচকৰসেন <span class="bld">যন্তি</span> গচ্ছন্তি। <span class="bld">অপরে</span> গাথাপাদানমাদিট্ঠা লিঙ্গৰাচকা <span class="bld">পর</span>মত্থং <span class="bld">যন্তি</span> গচ্ছন্তি। তং যথা –</p>
<p class="gatha1">ফলে ৰিপস্সনাদিব্ব-চক্খুসব্বঞ্ঞুতাসু চ।</p>
<p class="gathalast">পচ্চৰেক্খণঞাণম্হি, মগ্গে চ <span class="bld">ঞাণদস্সনং</span> <span class="note">[অভিধান ৭৯৪ গাথা]</span>॥</p>
<p class="gatha1">ণাদো সদ্ধাচীৰরাদি-হেত্বাধারেসু <span class="bld">পচ্চযো।</span></p>
<p class="gathalast">কীল়াদিব্বৰিহারাদো, <span class="bld">ৰিহারো</span> সুগতালযে <span class="note">[অভিধান ৮৫৭ গাথা]</span>॥</p>
<p class="gatha1">খগ্গে কুরূরে <span class="bld">নেত্তিংসো,</span> পরস্মিঞ্চাত্র তীস্ব<span class="bld">মু</span> <span class="note">[অভিধান ১০৮৯ গাথা]</span>।</p>
<p class="gathalast">কুসলে <span class="bld">সুকতং</span> সুট্ঠু-কতে চ <span class="bld">সুকতো</span> তিসু <span class="note">[অভিধান ৯৩৮ গাথা]</span>॥</p>
<p class="gatha1"><span class="bld">সমযো</span> সমৰাযে চ, সমূহে কারণে খণে।</p>
<p class="gathalast">পটিৰেধে সিযা কালে, পহানে লাভদিট্ঠিসু <span class="note">[অভিধান ৭৭৮ গাথা]</span>॥</p>
<p class="bodytext"><span class="bld">কন্তারো</span> ৰনদুগ্গেসু <span class="note">[অভিধান ১১০৭ গাথা]</span>।</p>
<p class="bodytext">এত্থ চ –</p>
<p class="gatha1">যেভুয্যতাব্যামিস্সেসু, ৰিসংযোগে চ <span class="bld">কেৰলং।</span></p>
<p class="gathalast">দল়্হত্থেনতিরেকে চা-নৰসেসম্হি তং তিসু <span class="note">[অভিধান ৭৮৬ গাথা]</span>॥</p>
<p class="bodytext">সমাধিস্মিং পু<span class="bld">মেকগ্গো-</span>নাকুলে ৰাচ্চলিঙ্গিকো <span class="note">[অভিধান ১০৩৫ গাথা]</span>।</p>
<p class="bodytext">জল়ে <span class="bld">থূলো</span> মহত্যপি <span class="note">[অভিধান ১০৬৬ গাথা]</span> চ্চাদীসু</p>
<p class="bodytext">গাথামজ্ঝট্ঠানং <a name="M0.0008"></a>, পাদন্তমজ্ঝট্ঠানঞ্চ লিঙ্গৰাচকানং পুব্বপরত্থেস্বপি গমনভাৰতো ‘‘পুব্বং যন্তী’’তি ইদং যেভুয্যৰসেন ৰুত্তন্তি দট্ঠব্বং। অথ ৰা গাথানং মজ্ঝন্তট্ঠা পুব্বং যন্তি, গাথামজ্ঝট্ঠা, পাদন্তমজ্ঝট্ঠা চ পুব্বাপরঞ্চ যন্তীতি যথালাভযোজনা দট্ঠব্বা।</p>
<p class="bodytext">[জ] ইদানি ৰিসেসৰিধিম্হি সত্থলহুভাৰত্থং পরিভাসতে <span class="bld">‘‘পুমিত্থিয’’</span>মিচ্চাদি। পুমিত্থিযং <span class="bld">‘‘দ্বীসূ’’</span>তি পদং ঞেয্যং, যথা – অসনি দ্বীসু <span class="note">[অভিধান ২৪ গাথা]</span>। <span class="bld">সব্বলিঙ্গে</span> লিঙ্গত্তযে <span class="bld">‘‘তীসূ’’</span>তি পদং ঞেয্যং, যথা – সত্তন্নং পূরণে সেট্ঠে’তিসন্তে সত্তমো তিসু <span class="note">[অভিধান ৯৪২ গাথা]</span>। এত্থ চ নিসিদ্ধলিঙ্গনামং পারিসেসতো ‘‘সেসলিঙ্গ’’ন্তি ঞেয্যং <span class="note">[নিসিদ্ধলিঙ্গ সেসত্থং (অমর ১.৫.)]</span>, যথা – ৰস্স সংৰচ্ছরা নিত্থীতি <span class="note">[অভিধান ৮১ গাথা]</span>। অত্র চেকলিঙ্গনিসেধব্যাখ্যানেন লিঙ্গদ্বযৰিধানন্তি <span class="note">[একলিঙ্গনিসেধব্যাজেন লিঙ্গদ্বযাভিধানমিতি (অমরকোসচিন্তামণিটীকা)]</span>।</p>
<p class="bodytext">গন্থলাহৰং ৰিধাযেদানি পটিপত্তিলাহৰত্থমাহ <span class="bld">‘‘অভিধানন্তরারম্ভে’’</span>ইচ্চাদি। <span class="bld">অভিধানন্তরস্স</span> অঞ্ঞস্স অভিধানস্স আরম্ভে সতি, <span class="bld">তু</span> অন্তো যস্স অভিধানস্স, <span class="bld">অথ</span> আদি যস্স অভিধানস্সাতি ইদং অভিধানদ্বযঞ্চ ঞেয্যং। ত্বন্তমথাদিকং নামাদিপদং পুব্বেন ন সম্বজ্ঝতেতি ভাৰো। তত্র নামপদং যথা – জিনো সক্কো তু সিদ্ধত্থো <span class="note">[অভিধান ৪ গাথা]</span>। কেসৰো চক্কপাণ্যথ <span class="note">[অভিধান ১৬ গাথা]</span>। মহিস্সরো সিৰো সূলী <span class="note">[অভিধান ১৬ গাথা]</span>। লিঙ্গপদং যথা – পুমে তু পণ্হি পাসণি <span class="note">[অভিধান ২৭৭ গাথা]</span>। পুমে তূতু রজো পুপ্ফং <span class="note">[অভিধান ২৩৮ গাথা]</span>। সা তিরোকরণীপ্যথ <a name="M0.0009"></a> <span class="note">[অভিধান ২৯৮ গাথা]</span>। পুন্নপুংসকমুল্লোচং <span class="note">[অভিধান ২৯৯ গাথা]</span>। অত্থপদং যথা – উদরে তু তথা পাচা’নলস্মিং গহণীত্থিযং <span class="note">[অভিধান ৯৭৩ গাথা]</span>। পণীতো তীসু মধুরে, উত্তমে ৰিহিতেপ্যথ। অঞ্জসে ৰিসিখাযঞ্চ, পন্তিযং ৰীথি নারিযং <span class="note">[অভিধান ৯৪০ গাথা]</span>। <span class="bld">অথ</span>সদ্দেন চত্র অনন্তরিযত্থেন সকপরিযাযোপলক্খণতো <span class="bld">অথো</span> সদ্দাদীসু চ ন পুব্বেন সম্বজ্ঝতে। পাণকো চাপ্যথো উচ্চালিঙ্গো লোমসপাণকোতি <span class="note">[অভিধান ৬২৩ গাথা]</span>।</p>
<p class="bodytext">[ঝ] ইদানি বুদ্ধৰচনানমনুরূপানম্পি পচুরপ্পযোগানমেৰ কেসঞ্চি গহণং অত্তনো সত্থন্তরাপসয্হতাৰসেন অহংকারপুব্বিকাভাৰঞ্চ দস্সেতুমাহ <span class="bld">‘‘ভিয্যো পযোগ’’</span>মিচ্চাদি। <span class="bld">সোগতে</span> সুগতস্স ৰচনভূতে <span class="bld">আগমে</span> পিটকত্তযে, তঞ্হি আগচ্ছন্তি তিৰিধসম্পত্তিযো এতেনাতি আগমোতি ৰুচ্চতি। তস্মিং ভিয্যো পযোগং বাহুল্লেন পযুজ্জতেতি <span class="bld">পযোগো,</span> তং <span class="bld">আগম্ম</span> গহেত্বা ক্বচি অরঞ্ঞৰগ্গাদীসু <span class="bld">নিঘণ্টুযুত্তিঞ্চ</span> নিঘণ্টুনামকে সত্থে আগতং বুদ্ধৰচনানুরূপং যুত্তিঞ্চ <span class="bld">আনীয</span> আনেত্বা নামলিঙ্গং <span class="bld">কথীযতি</span> অন্তোভাৰেন নিপ্ফন্নং বহিভাৰেন পকাসীযতে। আৰিভাৰত্তমেৰ হি জঞ্ঞত্তং সন্তকারিযকারিনো। আসীসাযং ৰা অৰস্সম্ভাৰিনোপি ৰচনস্স ৰত্তমানত্থৰত্তিচ্ছায ৰত্তমানত্তং, তথা হি লোকে অৰস্সম্ভাৰিনো সিদ্ধিমভিসন্ধায ভাৰিনমপ্পত্তং ৰত্তমানত্তেন ৰা অতীতত্তেন ৰা ৰত্তুমিচ্ছতি, তং যথা – ‘‘ইদং মমমপাপযে’’তি কোচি কেনচাভিহিতো সন্তো অৰস্সং তং ভৰিস্সতীতি মঞ্ঞমানো পাপিযমানং পত্তং ৰা ৰত্তুমিচ্ছতি <a name="M0.0010"></a>, ততোযেৰ ‘‘আসীসাযং ভূতমিৰ চে’’তি <span class="note">[পাণিনি ৩.৩.১৩২]</span> তদতিদেসৰচনং পচ্চাখ্যাযতে।</p>
<p class="centered">পণামাদিৰণ্ণনা নিট্ঠিতা।</p></div>
<p class="chapter">১. সগ্গকণ্ডৰণ্ণনা</p>
<div class="chaptxt">
<p class="bodytext"><a name="para1"></a><span class="paranum">১</span>. ইদানি যস্মা অভিধেয্যত্থো নাম পঞ্ঞত্তিপরমত্থত্থৰসেন দুৰিধো, তেসু যেভুয্যেন পঞ্ঞত্তত্থতো পরমত্থত্থোৰ সেট্ঠো, তেসুপি ওধিসো কিলেসানং সমুচ্ছেদপটিপ্পস্সদ্ধিকরত্তা যথাক্কমং অট্ঠ ধম্মা সেট্ঠা, ততোপি নিব্বানমেৰ সেট্ঠং, তেসং সব্বেসম্পি ধম্মানং সম্মাসম্বুদ্ধোৰ সেট্ঠো। ৰুত্তঞ্হি ভগৰতা ‘‘ৰিরাগো সেট্ঠো ধম্মানং, দ্বিপদানঞ্চ চক্খুমা’’তি <span class="note">[ধ॰ প॰ ২৭৩; নেত্তি॰ ১২৫]</span>। এত্থ হি ‘‘যাৰতা, ভিক্খৰে, ধম্মা সঙ্খতা ৰা অসঙ্খতা ৰা, ৰিরাগো তেসং ধম্মানং অগ্গমক্খাযতী’’তি <span class="note">[অ॰ নি॰ ৪.৩৪; ৫.৩২; ইতিৰু॰ ৯০]</span> ৰচনতো সব্বেসম্পি সঙ্খতাসঙ্খতধম্মানং ৰিরাগসঙ্খাতো নিব্বানমেৰ সেট্ঠো, চক্খুমা পন সম্মাসম্বুদ্ধো তেসং সব্বেসম্পি ধম্মানং, দেৰমনুস্সাদিভেদানং দ্বিপদানঞ্চ পঞ্ঞত্তত্থানং সেট্ঠোতি অযমত্থো ৰুত্তো ভগৰতা, তস্মা সব্বত্থসেট্ঠত্থাভিধাযকাভিধানভূতং বুদ্ধাতিধানমেৰ পঠমং <span class="bld">সগ্গকণ্ডস্স</span> আদিম্হি পত্থিযৰসেন <span class="note">[সত্থিযৰসেন (ক॰)]</span> দস্সেতুমাহ <span class="bld">‘‘বুদ্ধো’’</span>চ্চাদি। তত্থ <span class="bld">জিন</span>সদ্দন্তং সব্ববুদ্ধস্স নামং। সব্বং বুদ্ধৰাতি <span class="bld">বুদ্ধো,</span> সকম্মকা কত্তরি <span class="bld">ত</span>পচ্চযো। ৰিসিট্ঠা বুদ্ধি অস্সত্থীতি <span class="bld">বুদ্ধো,</span> পসংসাযং যদাদিনা <span class="bld">ণ</span>পচ্চযো। দানসীলক্খন্ধাদযো ঠানাট্ঠানঞাণাদযো ৰা দস <a name="M0.0011"></a> বলানি যস্সেতি <span class="bld">দসবলো।</span> সাসতি ৰিনযতি সত্তেতি <span class="bld">সত্থা।</span> সব্বধম্মজাননসীলতায <span class="bld">সব্বঞ্ঞূ।</span> দ্বিপদানং, দ্বিপদেসু ৰা উত্তমো <span class="bld">দ্বিপদুত্তমো, বুদ্ধৰংসৰণ্ণনাযং</span> <span class="note">[বু॰ ৰং॰ অট্ঠ॰ ৩৭ নিদানকথা]</span> নিদ্ধারণলক্খণায ছট্ঠিযা সমাসস্স পটিসিদ্ধত্তা নেদিসী নিদ্ধারণলক্খণা ছট্ঠী গম্যতে। কস্মা পন সো তত্থ পটিসিদ্ধোতি? সমাসে যেভুয্যেন নিদ্ধারণলক্খণত্তযস্স ৰিকলাভাৰতো। কিঞ্চাপি হি তত্থ ছট্ঠিযাযেৰ পটিসিদ্ধো, সত্তমিযা পন নিদ্ধারণলক্খণায ৰিজ্জমানত্তা তস্সাপি সো পটিসেধনীযোযেৰ। মুনীনং ইন্দো রাজা <span class="bld">মুনিন্দো।</span> পুঞ্ঞঞাণভাগ্যাদযো ভগং নাম, তংযোগা <span class="bld">ভগৰা।</span> নাথতি সত্তানং হিতং যাচতি, কিলেসে ৰা উপতাপেতি, সত্তেসু ৰা ইস্সরিযং করোতি, তেসং ৰা হিতং আসীসতীতি <span class="bld">নাথো।</span> বুদ্ধধম্মসমন্তঞাণদিব্বচক্খুসঙ্খাতেহি পঞ্চহি চক্খূহি সমন্নাগতত্তা <span class="bld">চক্খুমা।</span> সব্বদা ব্যামপ্পভায কাযতো নিচ্ছরণৰসেন <span class="bld">অঙ্গীরসো।</span> সব্বাকারেন সব্বধম্মানং মুননতো <span class="bld">মুনি,</span> ধম্মৰাদেসু ৰা মোনকরণতো <span class="bld">মুনি।</span></p>
<p class="bodytext"><a name="para2"></a><span class="paranum">২</span>. লোকানং, লোকেসু ৰা নাথো <span class="bld">লোকনাথো।</span> অত্তনো অধিকস্স কস্সচিপি উত্তমপুগ্গলস্স অভাৰতো <span class="bld">অনধিৰরো,</span> সব্বপরিযন্তগতত্তভাৰত্তা ৰা নত্থি এতস্স ইতো অঞ্ঞো অধিকো পত্থেতব্বো অত্তভাৰোতি <span class="bld">অনধিৰরো।</span> মহন্তানং সীলক্খন্ধাদীনং এসনতো গৰেসনতো <span class="bld">মহেসি,</span> মহন্তো ৰা ঈসো ৰিভূতি এতস্সাতি <span class="bld">মহেসি।</span> হিতং ৰিনযতি অনুসাসতীতি <span class="bld">ৰিনাযকো,</span> ৰিসিট্ঠং ৰা নিব্বানং সত্তে নেতীতি <span class="bld">ৰিনাযকো।</span> সব্বধম্মদস্সনসীলতায <a name="M0.0012"></a> ‘‘সমন্তচক্খূ’তি লদ্ধনামেন সব্বঞ্ঞুতঞ্ঞাণেন সমন্নাগতত্তা <span class="bld">সমন্তচক্খু।</span> সোভনং গতং ঞাণমস্স, সংসারা ৰা সুট্ঠু অপুনরাৰত্তিযা গতৰাতি <span class="bld">সুগতো,</span> সপরসুখসিদ্ধত্থং ৰা সম্মা গতৰাতি <span class="bld">সুগতো।</span> ভূরি বহুকা পঞ্ঞা যস্স, অনন্তত্তা ৰা ভূরিসমা পঞ্ঞা এতস্সাতি <span class="bld">ভূরিপঞ্ঞো,</span> অনন্তায মহাপথৰিযা সদিসপঞ্ঞোত্যত্থো। কিলেসাদিপঞ্চৰিধং মারং জিতৰাতি <span class="bld">মারজি।</span></p>
<p class="bodytext"><a name="para3"></a><span class="paranum">৩</span>. নরানং সীহো সেট্ঠো, পরপ্পৰাদমদ্দনসহনতো ৰা নরো চ সো সীহো চাতি <span class="bld">নরসীহো,</span> সহতীতি সীহো, নিরুত্তিনযেন পুব্বৰণ্ণাকারস্সীকারো, সীহসদিসত্তা ৰা নরো চ সো সীহো চাতি <span class="bld">নরসীহো।</span> যথা হি সীহো মিগরাজা চতূহি দাঠাহি সব্বসত্তে হিংসতি অভিভৰতি, তথা ভগৰাপি সীলপঞ্ঞাপুঞ্ঞিদ্ধিসঙ্খাতেহি চতূহি ধম্মেহি সব্বং লোকং হিংসতি অভিভৰতীতি ওপম্মসংসন্দনং। সব্বপুরিসানং সেট্ঠত্তা <span class="bld">নরৰরো,</span> নরানং ৰা দেৰমনুস্সানং সেট্ঠত্তা <span class="bld">নরৰরো,</span> ‘‘সীলে পতিট্ঠায নরো সপঞ্ঞো’’তি <span class="note">[সং॰ নি॰ ১.২৩]</span> এত্থ ৰিয <span class="bld">নর</span>সদ্দেন সব্বে দেৰমনুস্সা সঙ্গহিতা। ধম্মস্স রাজপৰত্তকত্তা <span class="bld">ধম্মরাজা,</span> ধম্মতো ৰা সদেৰকস্স লোকস্স রাজা জাতো, নাধম্মতোতি <span class="bld">ধম্মরাজা,</span> ধম্মেন রাজতীতি ৰা <span class="bld">ধম্মরাজা,</span> ধম্মপালকো ৰা রাজা <span class="bld">ধম্মরাজা।</span> মুনীনং সেট্ঠত্তা <span class="bld">মহামুনি।</span> দেৰানং অতিদেৰোতি <span class="bld">দেৰদেৰো,</span> দেৰানং অধিকো ৰা দেৰো <span class="bld">দেৰদেৰো।</span> লোকানং গরু আচরিযো <span class="bld">লোকগরু,</span> লোকানং গরুভাজনত্তা ৰা <span class="bld">লোকগরু।</span> ধম্মস্স সামি যথাৰুত্তনযেন <span class="bld">ধম্মস্সামী।</span> যথা পুরিমকা সম্মাসম্বুদ্ধা <a name="M0.0013"></a> সব্বঞ্ঞুভাৰং গতা, তথা অযম্পি গতোতি <span class="bld">তথাগতো,</span> তথা ৰা সম্মা গতং ঞাণমস্সাতি <span class="bld">তথাগতো</span>ত্যাদিনা <span class="bld">তথাগত</span>সদ্দস্স অত্থপপঞ্চো তত্থ তত্থ <span class="note">[দী॰ নি॰ অট্ঠ॰ ১.৭; ম॰ নি॰ অট্ঠ॰ ১.১২; সং॰ নি॰ অট্ঠ॰ ২.৩.৭৮; অ॰ নি॰ অট্ঠ॰ ১.১.৭০; উদা॰ অট্ঠ॰ ১৮; ইতিৰু॰ অট্ঠ॰ ৩৮; থেরগা॰ অট্ঠ॰ ১.৩; বু॰ ৰং॰ অট্ঠ॰ ২ নিদান কথা; মহানি॰ অট্ঠ॰ ১৪; পটি॰ স॰ অট্ঠ॰ ১.১.৩৭; দী॰ নি॰ টী॰ ১.৭; দী॰ নি॰ অভি॰ টী॰ ১.৭; ম॰ নি॰ টী॰ ১.১২; অ॰ নি॰ টী॰ ১.১.১৭০]</span> ৰুত্তনযেন ৰেদিতব্বো।</p>
<p class="bodytext"><a name="para4"></a><span class="paranum">৪</span>. সযমেৰ সম্মাসম্বুদ্ধো ভৰতি, অনঞ্ঞবোধিতোতি <span class="bld">সযম্ভূ।</span> সম্মা অৰিপরীতেন স’মত্তনাযেৰ সব্বধম্মে বুজ্ঝতি অবুজ্ঝি বুজ্ঝিস্সতীতি <span class="bld">সম্মাসম্বুদ্ধো।</span> সেট্ঠপঞ্ঞায সমন্নাগতত্তা <span class="bld">ৰরপঞ্ঞো।</span> সত্তে সংসারণ্ণৰতো নিব্বানপারং নেতীতি <span class="bld">নাযকো।</span> জিতপঞ্চমারত্তা <span class="bld">জিনো।</span> এত্থ চ সমন্তভদ্র, লোকজি, ছল়ভিঞ্ঞ, অদ্বযৰাদী, সিরীঘন, অকনিট্ঠগ <span class="note">[অকনিট্ঠক (ক॰)]</span>, ধম্মচক্ক, রাগাসনি <span class="note">[রাগারি (ক॰)]</span>, তিসরণ, খসম <span class="note">[খণসম (ক॰) খেন আকাসেন সমা তুল্যা গুণা যস্স সো (তিকণ্ডসেসটীকা ১.১.৮)]</span>, গুণাকর, মহাসুখ, ৰজির, মেত্তাবল, অসম, জিতারি, মহাবোধি, ধম্মধাতু, সেতকেতু, খজি, তিমুত্তি <span class="note">[খজিরৰিমুত্তি (ক॰) খেন আকাসজ্ঝানেন – সুঞ্ঞভাৰনাযাতি ভাৰো – জযতি সংসারভাৰং যো, জি+ ক্বিপ সুঞ্ঞৰাদীনং বোদ্ধানং ‘‘সুঞ্ঞং সব্বমেৰ’’ ইত্যাকারভাৰনায সংসারভাৰজযনতো তথাভাৰো (সদ্দকপ্পদ্দুম)]</span>, দসভূমিস্সর, পঞ্চঞাণ, বহুক্খম, সম্বুদ্ধ, সব্বদস্সী, মহাবল, সব্ববোধ <a name="M0.0014"></a> <span class="note">[সম্বোধধম্ম (ক॰)]</span>, ধম্মকায, সংগুত্ত, অরহ, দ্বাদসক্খ, ৰীতরাগাদীনিপি অনেকানি বুদ্ধস্স নামানি <span class="note">[ইমানি পরিযাযৰচনানি পাযসো অমরকোসতো, তিকণ্ডসেসাভিধানতো চ গহিতানি]</span>। সমন্ততো পুঞ্ঞসম্ভারতো চ ঞাণসম্ভারতো চ ভদ্রো সেট্ঠোতি <span class="bld">সমন্তভদ্রো</span>ত্যাদীনি চ নিব্বচনানি ৰেদিতব্বানি। ৰুত্তঞ্চ –</p>
<p class="gatha1">‘‘অসঙ্খ্যেয্যানি নামানি, সগুণেন মহেসিনো।</p>
<p class="gathalast">গুণেন নামমুদ্ধেয্যং, অপি নামসহস্সতো’’তি <span class="note">[ধ॰ স॰ অট্ঠ॰ ১৩১৩; উদা॰ অট্ঠ॰ ৫৩; পটি॰ ম॰ অট্ঠ॰ ১.১.৭৬; নেত্তি॰ অট্ঠ॰ ৩৮]</span>॥</p>
<p class="bodytext">তত্থ <span class="bld">উদ্ধেয্য</span>ন্তি উদ্ধরিতব্বং। <span class="bld">অপি নামসহস্সতো</span>তি অনেকেহি নামসহস্সেহীত্যত্থো। সব্ববুদ্ধনামকথা।</p>
<p class="bodytext"><span class="bld">সক্কা</span>দিসত্তকং অম্হাকং বুদ্ধস্স নামং। পঞ্চমারে জেতুং সক্কোতীতি <span class="bld">সক্কো,</span> ভগিনীহি সদ্ধিং সংৰাসকরণতো ৰা লোকমরিযাদং ছিন্দিতুং সক্কুণন্তীতি সক্কা, সাকিযরাজূনং পুব্বরাজানো, তেসং ৰংসভূতত্তা ভগৰা ‘‘সক্কো’’তি ৰুচ্চতি। অস্স চ জাতিসমনন্তরং নিধযো রতনানি চ উপ্পন্নানীতি <span class="bld">সিদ্ধত্থো</span>তি নামং কতং, সব্বেসং ৰা লোকানং সিদ্ধা অত্থা এতেন হেতুভূতেনাতি <span class="bld">সিদ্ধত্থো।</span> সুদ্ধং ওদনং অস্সাতি সুদ্ধোদনো, তস্স অপচ্চং <span class="bld">সুদ্ধোদনি।</span> গোতমৰংসস্স কপিলস্স মুনিনো সিস্সতায সক্যা গোতমা, ভগৰা পন গোতমৰংসে উপ্পন্নত্তা গোতমস্স মুনিনো অপচ্চং <span class="bld">গোতমো।</span></p>
<p class="bodytext"><a name="para5"></a><span class="paranum">৫</span>. সক্যৰংসাৰতিণ্ণো <span class="note">[সক্যৰংসা পিত্থিণ্ণো (ক॰)]</span> সক্যমুনি যো বুদ্ধো সো <span class="bld">সক্যসীহো,</span> সক্যানং ৰা সেট্ঠত্তা <span class="bld">সক্যসীহো।</span> সক্যকুলতো <a name="M0.0015"></a> জাতো মুনি <span class="bld">সক্যমুনি।</span> সূরিযদেৰপুত্তস্স সোতাপন্নত্তা ভগৰা <span class="bld">আদিচ্চবন্ধূ</span>তি ৰুচ্চতি, আদিচ্চস্স বন্ধু ঞাতীতি নিব্বচনং কত্বা। এত্থপি মাযাদেৰীসুত, মহাসমণ, কলিসাসনাদীনি <span class="note">[কুলিসাসনাদীনি (ক॰) কলিম্হি যুগে সাসনং অনুসাসনং যস্স সো, অথৰা কলিম্হি পাপে ৰিৰাদে ৰা সাসনং হিতসাধনং যস্স সো (তিকণ্ডসেসটীকা ১.১.১১)]</span> গোতমপরিযাযানি ৰেদিতব্বানি।</p>
<p class="bodytext"><a name="para6"></a><span class="paranum">৬</span>. <span class="bld">মোক্খা</span>দীনি <span class="bld">নিব্বুতি</span>পরিযন্তানি ছচত্তালীস নামানি নিব্বানস্স নামানি। মুচ্চন্তি এত্থ, এতেন ৰা রাগাদীহীতি <span class="bld">মোক্খো।</span> নিরুজ্ঝন্তি এত্থ রাগাদযোতি <span class="bld">নিরোধো,</span> রুন্ধতি ৰা নিব্বানন্তি রোধো, কিলেসো, সো এত্থ নত্থীতি <span class="bld">নিরোধো।</span> ৰানসঙ্খাতায তণ্হায নিক্খন্তত্তা, নিব্বাতি ৰা এতেন রাগগ্গিআদিকোতি <span class="bld">নিব্বানং।</span> যথা পকতিদীপো নদীসোতেন ৰুয্হমানানং পতিট্ঠা হোতি, এৰমিদম্পি নিব্বানং সংসারমহোঘেন ৰুয্হমানানং পতিট্ঠাতি দীপো ৰিযাতি <span class="bld">দীপো,</span> নিক্কিলেসানং ৰা পদীপসদিসভাৰকরণতো দীপো ৰিযাতি <span class="bld">দীপো,</span> ‘‘নিব্বন্তি ধীরা যথযং পদীপো’’তি হি ৰুত্তং, দিপ্পতি ৰা অরিযানং ঞাণচক্খুস্সেৰ পকাসতীতি দীপো। তণ্হানং খযহেতুত্তা <span class="bld">তণ্হক্খযো।</span> রাগাদীনং পটিপক্খত্তা, উত্তমট্ঠেন ৰা <span class="bld">পরং।</span> তাযতি রক্খতি অপাযাদিতোতি <span class="bld">তাণং।</span> নিলীযন্তি এত্থ সংসারভযভীরুকাতি <span class="bld">লেণং।</span> নত্থি দীঘরস্সাদিকং রূপং সণ্ঠানমেতস্সাতি <span class="bld">অরূপং,</span> অপ্পচ্চযত্তা ৰা <span class="bld">অরূপং।</span> রাগাদীনং সন্তকরণত্তা <span class="bld">সন্তং।</span> রাগক্খযহেতুভাৰেন অৰিপরীতত্তা, চতুসচ্চপরিযাপন্নত্তা <a name="M0.0016"></a> ৰা <span class="bld">সচ্চং।</span> নত্থি আলযো তণ্হা এত্থাতি <span class="bld">অনালযং।</span></p>
<p class="bodytext"><a name="para7"></a><span class="paranum">৭</span>. পচ্চযেহি ন সঙ্করীযতেতি <span class="bld">অসঙ্খতং।</span> সিৰং খেমভাৰং করোতীতি <span class="bld">সিৰং,</span> সংসারভীরুকেহি সেৰিতব্বত্তা ৰা <span class="bld">সিৰং,</span> যদাদিনা <span class="bld">ৰ</span>পচ্চযো। নত্থি এত্থ মতং মরণং, এতস্মিং ৰা অধিগতে পুগ্গলস্স মতন্তি <span class="bld">অমতং।</span> পস্সিতুং সুদুক্করতায <span class="bld">সুদুদ্দসং।</span> পরেহি উত্তমেহি অরিযপুগ্গলেহি অযিতব্বং গন্তব্বন্তি <span class="bld">পরাযণং,</span> পরতো ৰা অযিতব্বং গন্তব্বন্তি <span class="bld">পরাযণং,</span> সংসারসভাৰতো অঞ্ঞসভাৰৰসেন বুজ্ঝিতব্বন্ত্যত্থো, পরেসং ৰা অরিযপুগ্গলানং পতিট্ঠানত্তা <span class="bld">পরাযণং।</span> যেন চত্তারো মগ্গা ওধিসো কিলেসে সরন্তি হিংসন্তি তং ধম্মং <span class="bld">সরণং,</span> অরিযানং ৰসিতগেহত্তা ৰা <span class="bld">সরণং।</span> ঈতি উপদ্দৰো পৰাসো চ তে যত্থ ন সন্তি, তং <span class="bld">অনীতিকং,</span> সত্তে সংসারং নেতীতি ‘‘নীতী’’তি লদ্ধনামায তণ্হায অভাৰতো ৰা <span class="bld">অনীতিকং।</span> আসৰানং অনারম্মণতায <span class="bld">অনাসৰং।</span> নিচ্চট্ঠেন <span class="bld">ধুৰং,</span> ধৰতি ৰা মগ্গানমারম্মণভাৰং গচ্ছতীতি <span class="bld">ধুৰং, ‘‘ধু</span> গতিথেরিযেসূ’’তি হি <span class="bld">কাতন্তধাতু।</span> দট্ঠব্বসভাৰস্স নত্থিতায <span class="bld">অনিদস্সনং।</span> পচ্চযেহি অকতত্তা <span class="bld">অকতং।</span> সদা ৰিজ্জমানত্তা অপলুজ্জনসভাৰং গচ্ছতি, তেন ৰা ৰিঞ্ঞাযতীতি <span class="bld">অপলোকিতং।</span> ‘‘ইতং গতে চ ৰিঞ্ঞাতে’’তি হি <span class="bld">নানত্থসঙ্গহে</span> ৰুত্তং। লোকসভাৰেন ৰা ৰিঞ্ঞাযতীতি লোকিতং, তব্ভাৰাপগমনতো <span class="bld">অপলোকিতং।</span> সণ্হট্ঠেন <span class="bld">নিপুণং,</span> যেন ৰা চত্তারো মগ্গা ওধিসো কিলেসে নিস্সেসতো পুনন্তি সোধেন্তি, তং <span class="bld">নিপুণং।</span> ন কদাচিপি যস্স অন্তো ৰিনাসো অত্থি, তং <span class="bld">অন</span>ন্তং। খরন্তি <a name="M0.0017"></a> ৰিনস্সন্তীতি খরা, সঙ্খতা, তে যত্থ ন সন্তি, তং <span class="bld">অক্খরং,</span> খরসঙ্খাতানং ৰা সঙ্খতানং পটিপক্খত্তা <span class="bld">অক্খরং।</span> এত্থ চ অসঙ্খতন্ত্যাদিকা গাথা <span class="bld">রুচিরা</span> নাম।</p>
<p class="bodytext"><a name="para8"></a><span class="paranum">৮</span>. সব্বদুক্খানং খযকারণত্তা <span class="bld">দুক্খক্খযো।</span> ব্যাবাধতীতি ব্যাবাধো, সো এৰ ব্যাবাদো, দুক্খসচ্চং, তস্স ভাৰো ব্যাবজ্জং, দুক্খস্স পীল়নাদ্যত্থো, তং যত্থ নত্থি, তং <span class="bld">অব্যাবজ্জং,</span> অব্যাপজ্ঝন্তিপি পাঠো, তত্থ ব্যাপজ্জন্তি ৰিনস্সন্তীতি ব্যাপাদা, সঙ্খতা, তেসং ভাৰো ব্যাপজ্ঝং, সঙ্খতানং ৰিনস্সনভাৰো, তং যত্থ নত্থি, তং <span class="bld">অব্যাপজ্ঝ</span>ন্তি এৰমত্থো ৰেদিতব্বো, নিরুত্তিনযেন চ দ্যস্স <span class="bld">জ্ঝ</span>কারো। কিলেসকম্মৰিপাকৰট্টানমভাৰতো <span class="bld">ৰিৰট্টং।</span> নিব্ভযট্ঠেন <span class="bld">খেমং,</span> খযন্তি ৰা এতেন রাগগ্গিআদযোতি <span class="bld">খেমং।</span> সঙ্খারেহি অসম্মিস্সতায, ৰিসংযোগতায চ <span class="bld">কেৰলং।</span> অপৰজ্জন্তি সঙ্খারা এতস্মাতি <span class="bld">অপৰগ্গো।</span> যস্মা রাগো ৰিগতো, সো <span class="bld">ৰিরাগো।</span> পধানভাৰং নীতং <span class="bld">পণীতং।</span> নত্থি এতস্মিং অধিগতে অরিযানং চুতং চৰনন্তি <span class="bld">অচ্চুতং।</span> অরিযেহি পজ্জিতব্বত্তা গন্তব্বত্তা <span class="bld">পদং।</span></p>
<p class="bodytext"><a name="para9"></a><span class="paranum">৯</span>. চত্তারো যোগা খযন্তি এতেনাতি <span class="bld">যোগক্খেমো।</span> পারেতি সক্কোতি সংসারদুক্খসন্তাপং সমেতুন্তি <span class="bld">পারং,</span> ‘‘সংসারদুক্খসন্তাপতত্তস্সা’লং সমেতৰে’’তি হি ৰুত্তং। পগতা সংসারচক্কস্স অরা এতস্মাতি ৰা পারং। কিলেসেহি মুচ্চনতো <span class="bld">মুত্তি,</span> নিকাযন্তরিযা পন ‘‘সরীরেন্দ্রিযেহি অত্তনো মুত্তত্তা মুত্তী’’তি ৰদন্তি। কিলেসসমনতো <span class="bld">সন্তি।</span> ৰিসুজ্ঝন্তি সত্তা এতায রাগাদিমলেহীতি <span class="bld">ৰিসুদ্ধি</span> <a name="M0.0018"></a>। সব্বসঙ্খারা ৰিমুচ্চনতো <span class="bld">ৰিমুত্তি।</span> অসঙ্খতমেৰ নিস্সত্তনিজ্জীৰট্ঠেন, সন্তিলক্খণধারণতো ৰা ধাতূতি <span class="bld">অসঙ্খতধাতু।</span> সুজ্ঝন্তি সত্তা এতায রাগাদিমলেহীতি <span class="bld">সুদ্ধি।</span> আৰুণোতি সংসারতো নিক্খন্তুমপ্পদানৰসেনাতি ৰুতি, তণ্হা, ততো নিক্খন্তত্তা <span class="bld">নিব্বুতি।</span></p>
<p class="bodytext"><a name="para10"></a><span class="paranum">১০</span>. <span class="bld">খীণাসৰা</span>দিচতুক্কং অরহন্তে। খীণা আসৰা যস্স সো <span class="bld">খীণাসৰো।</span> ততো উত্তরি করণীযাভাৰতো নত্থি সিক্খা এতস্সাতি <span class="bld">অসেক্খো।</span> ৰিগতো রাগো যস্মাতি <span class="bld">ৰীতরাগো।</span> সংসারচক্কস্স অরে হতৰাতি <span class="bld">অরহা,</span> ‘‘অরহ’’ন্তিপি পাঠো।</p>
<p class="bodytext"><span class="bld">দেৰলোকা</span>দিপঞ্চকং সগ্গস্স নামং। দেৰানং লোকো ভৰনং <span class="bld">দেৰলোকো।</span> দিব্বন্ত্যত্র <span class="bld">দিৰো। অজ</span> গতিযং, অনেকত্থত্তা ঠিতিযং, চিরং ঠিযতে অস্মিন্তি অগ্গো, ঠানং, সোভনো অগ্গো <span class="bld">সগ্গো,</span> পুঞ্ঞেন ৰা সুট্ঠু অজীযতেতি <span class="bld">সগ্গো।</span> তযো দেৰা দিব্বন্ত্যত্রেতি <span class="bld">তিদিৰো।</span> পধানতো হি তীহি হরিহরব্রহ্মেহি ব্যপদেসো। তিদসানং দেৰানং আলযো ঠানন্তি <span class="bld">তিদসালযো।</span> কেচি পন <span class="bld">‘‘দেৰলোকা</span>দিত্তযং সগ্গসামঞ্ঞস্স নামং, <span class="bld">তিদিৰা</span>দিদ্বযং তাৰতিংসস্সা’’তি ৰদন্তি, তং <span class="bld">অমরকোসা</span>দীসু সামঞ্ঞস্মিংযেৰ দ্বিন্নম্পি গহণতো ন সারতো পচ্চেতব্বং। এত্থাপি নাক, সুরলোক, তিপিট্ঠপ <span class="note">[ৰিসন্তি সুকতিনো অস্মিং ইতি পিট্ঠপং পিসোদরাদি তিদসানং পিট্ঠপধিতি দসসদ্দলোপো (চিন্তামণিটীকা)]</span>, অৰরোহ, ফলোদয <a name="M0.0019"></a> <span class="note">[ফলস্স কম্মফলস্স উদযো দিট্ঠিযোগ্যট্ঠানং (তিকণ্ডটীকা)]</span>, মন্দর, সেরিক, সক্কভৰন, খং, নভাদীনি দেৰলোকসামঞ্ঞানি ইধানাগতানিপি গহেতব্বানি।</p>
<p class="bodytext"><a name="para11-12"></a><span class="paranum">১১-১২</span>. <span class="bld">তিদসা</span>দিচতুদ্দসকং দেৰতাসামঞ্ঞস্স নামং। জাতীসু <span class="note">[জাতিজাতীসু (ক॰)]</span> ৰুত্তাসু ব্যত্তিপি ৰুচ্চতীতি ব্যত্তীনং বহুত্তা বহুৰচননিদ্দেসো। জাতিসত্তাৰিনাসসঙ্খাতা তিস্সো দসা পরিমাণা এতেসন্তি <span class="bld">তিদসা।</span> এতে হি মনুস্সাদযো ৰিয বুদ্ধিৰিপরিণামখযেহি ন যুজ্জন্তি, পঞ্চৰীসতিৰস্সুদ্দেসিযা এৰ উপ্পজ্জন্তি সন্তি ৰিনস্সন্তি চ। মরণং মরো, সো যেসং নত্থি, তে <span class="bld">অমরা।</span> দিব্বন্তি পঞ্চকামগুণাদীহি কীল়ন্তীতি <span class="bld">দেৰা।</span> ৰিবুজ্ঝন্তি ন সুপন্তীতি <span class="bld">ৰিবুধা,</span> অতীতানাগতজাতিং ৰিবুজ্ঝন্তীতি ৰা <span class="bld">ৰিবুধা।</span> সুধাভোজনভুঞ্জনসীলতায <span class="bld">সুধাসিনো।</span> সমুদ্দুট্ঠা <span class="note">[অমতমথনোট্ঠা (চিন্তামণিটীকা)]</span> সুরা অত্থি যেসং, তে <span class="bld">সুরা,</span> সুরন্তি ৰা কীল়ন্তীতি <span class="bld">সুরা,</span> সুখেন রমন্তীতি ৰা <span class="bld">সুরা।</span> দীঘাযুকাপি সমানা যথাপরিচ্ছেদং সম্পত্তকালে মরন্তি সীলেনাতি <span class="bld">মরূ।</span> দিৰো দেৰলোকো ওকো আসযো যেসং তে <span class="bld">দিৰোকা।</span> সুধাহারস্স পাতব্বস্সপি সম্ভৰতো অমতং পিৰন্তীতি <span class="bld">অমতপা,</span> অমতোসধং ৰা পিৰন্তীতি <span class="bld">অমতপা।</span> সগ্গে ৰসনসীলত্তা <span class="bld">সগ্গৰাসিনো।</span> সদা পঞ্চৰীসতিৰস্সুদ্দেসিযত্তা নিরাকতা জরা এতেসন্তি <span class="bld">নিজ্জরা।</span> ন নিমিসন্তীতি <span class="bld">অনিমিসা,</span> ভমুকা নিচ্চলং করোন্তীত্যত্থো। দিৰে ৰসন্তীতি <span class="bld">দিব্বা।</span> দেৰা এৰ <span class="bld">দেৰতা,</span> সকত্থে <span class="bld">দেৰ</span>সদ্দতো <span class="bld">তা</span>পচ্চযো, দেৰতা এৰ <span class="bld">দেৰতানি,</span> সকত্থে নিপচ্চযো। ‘‘অপুমে’’তি এত্থ পঠমসকত্থিকৰসেন ইত্থিলিঙ্গত্তং, দুতিযসকত্থিকৰসেন <a name="M0.0020"></a> নপুংসকলিঙ্গত্তং ৰেদিতব্বং, দুতিযসকত্থিকৰসেনেৰ ৰা দ্বিলিঙ্গত্তং, তত্থ ইত্থিলিঙ্গপক্খে যদাদিনা নিকারাদেসো। <span class="bld">অমরকোসে</span> পন ‘‘দেৰতানি পুমে ৰা’’তি <span class="note">[অমর ১.৯]</span> ৰুত্তং। তস্সত্থো – <span class="bld">দেৰতানি</span>সদ্দো ৰিকপ্পেন পুল্লিঙ্গে, নিচ্চং নপুংসকেতি। <span class="bld">টীকায</span>ঞ্চ ‘‘সকত্থিকা পকতিতো লিঙ্গৰচনানি অতিৰত্তন্তীতি পুন্নপুংসকত্ত’’ন্তি <span class="note">[দেৰো এৰ দেৰতা, সকত্থে তা, সকত্থিকা অপি পচ্চযা পকতিতো লিঙ্গৰচনাদ্যতিৰত্তন্তে, অপীতি ইত্থিত্তং দেৰতা এৰ দেৰতং পঞ্ঞাদিত্তা অণ (চিন্তামণিটীকা)]</span> ৰুত্তং। তত্থ <span class="bld">সকত্থিকা</span>তি দুতিযসকত্থিকং ৰুত্তং, <span class="bld">পকতিতো</span>তি পঠমসকত্থিকং। তেন ৰুত্তং <span class="bld">‘‘পুন্নপুংসকত্ত’’</span>ন্তি, ইতরথা <span class="bld">তা</span>পচ্চযন্তস্স নিচ্চং ইত্থিলিঙ্গতায ইত্থিলিঙ্গত্তমেৰ ৰদেয্য। সুপব্বা, সুমনা, তিদিৰেসা, আদিতেয্যা, দিৰিসদা, লেখা, অদিতিনন্দনা, আদিচ্চা, রিভৰো <span class="note">[ৰিভৰা (ক॰), রিকারো দেৰমাতা সিযা ইতি তিকণ্ডে, ততো ভৰন্তীতি (চিন্তামণিটীকা)]</span> অসোপ্পা, অমচ্চা <span class="note">[মরণং মতি ইতি তি, মতিযং ভৰা মচ্চা… ন মচ্চা অমচ্চা (চিন্তামণিটীকা)]</span>, অমতাসনা, অগ্গিমুখা, হৰিভোজনা, গিরব্বাণা, দানৰারযো, বিন্দারকা, পূজিযা, চিরাযুকা, সগ্গিনো, নভোসদাইচ্চাদীনিপি দেৰতানং সামঞ্ঞনামানেৰ।</p>
<p class="bodytext"><a name="para13"></a><span class="paranum">১৩</span>. <span class="bld">সিদ্ধা</span>দযো ইমে <span class="bld">দেৰযোনিযো</span> দেৰপ্পভৰা দেৰৰংসা এতেসমুপ্পত্তিযং দেৰানমেৰ আদিকারণত্তা। অণিমাদিগুণোপেতত্তা সিজ্ঝন্তি এতস্স যথিচ্ছিতা অত্থাতি <span class="bld">সিদ্ধো।</span> যস্স ভাসায ব্রূহতি কথা, সো ভূতো <a name="M0.0021"></a>, পিসাচপ্পভেদো অধোমুখাদি। ৰচনত্থো পন ভৰন্তি ব্রূহন্তি কথা এতস্মাতি <span class="bld">ভূতো</span>তি। গন্ধং অব্বতি পরিভুঞ্জতীতি <span class="bld">গন্ধব্বো,</span> দেৰগাযনা ‘‘হাহা হূহূ’’ পভুতযো <span class="note">[অমর ১.৫৫]</span>। নিধযো গুয্হতীতি <span class="bld">গুয্হকো,</span> সঞ্ঞাযং কো, মণিভদ্রাদিকো কুৰেরানুচরো। <span class="bld">যক্খ</span> পূজাযং, যক্খীযতে পূজীযতেতি <span class="bld">যক্খো,</span> কুৰেরাদিকো। রক্খন্তি অত্তানং এতস্মাতি <span class="bld">রক্খসো,</span> ৰিভীসণাদি। কুম্ভপ্পমাণণ্ডতায <span class="bld">কুম্ভণ্ডো।</span> পিসিতং মংসং অসতি ভক্খতীতি <span class="bld">পিসাচো,</span> সকুনি সকুন্তিআদিকো কুৰেরানুচরো, যদাদিনা পিসিতস্স পিভাৰো, <span class="bld">অস</span>স্স চ <span class="bld">সাচা</span>দেসভাৰো <span class="note">[পাণিনি ৬.৩.১০৯; মোগ্গল্লানপঞ্চিকা ১.৪৭]</span>। <span class="bld">আদি</span>সদ্দেন ৰিজ্জাধর, অপসর, কিন্নরে চ সঙ্গণ্হাতি। ৰিজ্জং গুল়িকাঞ্জনমন্তাদিকং ধরতীতি <span class="bld">ৰিজ্জাধরো।</span> অপসারযন্তি খলযন্তীতি <span class="bld">অপসরা,</span> উব্বস্যাদিকা সুরৰেসিযো <span class="note">[অমর ১.৫৫]</span>, <span class="bld">অপসর</span>সদ্দস্স জাতিযং সযং বহুত্তং, ব্যত্তিযন্তু তদৰযৰং ৰা সযং, তথা চ বহুত্তংৰ। <span class="bld">ৰনাদি</span>সদ্দো কদাচি জাতিযং পযুজ্জতে, কদাচি ব্যত্তিযং। তত্র যদা জাতিযং, তদা ব্যত্তিগতং সঙ্খ্যমাদায পৰত্ততি। যদা ব্যত্তিযং পযুজ্জতে, তদা তংব্যত্তাৰযৰানং পাণিপাদাদীনং বহুত্তসঙ্খ্যমাদায পৰত্ততি। <span class="bld">ৰন</span>সদ্দো তু জাতিগতেকসঙ্খ্যাৰিসিট্ঠদব্বাভিধানতো ধৰাদিব্যত্তিগতজাত্যাভিধানতো ৰা একৰচনন্তি <span class="bld">অপসর</span>সদ্দো ৰামনাদিমতেন ইত্থিযং বহুৰচনে চ, তদঞ্ঞেসং পন মতেন পুমিত্থিযং ৰচনদ্বযে চ দট্ঠব্বো। অস্সমুখনরসরীরত্তা কুচ্ছিতো নরো, কিঞ্চি ৰা নরো, নরসদিসত্তা ৰা <span class="bld">কিন্নরো।</span> এতা দেৰযোনিযো। গণদেৰতা পন –</p>
<p class="gatha1">‘‘আদিচ্চা ৰিসু ৰসৰো, তুসিতা’ভস্সরা’নিলা।</p>
<p class="gathalast">মহারাজিকা সাধ্যা চ, রুদ্দা চ গণদেৰতা’’তি <span class="note">[অমর ১.১০]</span>॥</p>
<p class="bodytext"><span class="bld">অমরকোসে</span> <a name="M0.0022"></a> কথিতা॥</p>
<p class="gatha1">তত্রাদিচ্চা দ্বাদসকা, ৰিসুদেৰা দস ঠিতা।</p>
<p class="gathalast">ৰসৰো অট্ঠসঙ্খ্যাতা, ছত্তিংস তুসিতা মতা॥</p>
<p class="gatha1">আভস্সরা চতুসট্ঠি, ৰাতা পণ্ণাসেকূনকা।</p>
<p class="gathalast">মহারাজিকনামাযো, দ্বিসতং ৰীসতাধিকা॥</p>
<p class="gatha1">সাধ্যা দ্বাদস ৰিখ্যাতা, রুদ্দা চেকাদস ঠিতা।</p>
<p class="gathalast">সমযন্তরতো এতা, ৰিঞ্ঞেয্যা গণদেৰতা॥</p>
<p class="bodytext"><a name="para14"></a><span class="paranum">১৪</span>. <span class="bld">পুব্বদেৰা</span>দিচতুক্কং অসুরে। পুব্বং দেৰা <span class="bld">পুব্বদেৰা,</span> দুতিযাসমাসো, পুব্বে ৰা দেৰা <span class="bld">পুব্বদেৰা,</span> পুব্বে হ্যেতে দেৰপুরে ঠিতা, অনন্তরং সক্কাদীহি ততো চালিতা। সুরানং রিপূ সত্তৰো <span class="bld">সুররিপূ।</span> সুরানং পটিপক্খভাৰতো <span class="bld">অসুরা,</span> দেৰা ৰিয ন সুরন্তি ন কীল়ন্তীতি ৰা <span class="bld">অসুরা,</span> সমুদ্দুট্ঠা ৰা সুরা দেৰেহি অভ্যুপগতা, নাসুরেহীতি নত্থি সুরা এতেসন্তি <span class="bld">অসুরা</span>তি নিকাযন্তরিযা। দনুনামায মাতুযা অপচ্চং <span class="bld">দানৰা। দনু</span> নাম তেরসসু রক্খসদুহিতীসু একিস্সা দুহিতু নামং। এতে পুব্বদেৰাদযো সদা <span class="bld">পুমে</span> পুল্লিঙ্গে ৰত্তন্তি। দেচ্চা, দেতেয্যা, দনুজা, ইন্দারী, সুরদিসা, সুক্কসিস্সা, দিতিসুতা, পুব্বজাইচ্চাদীনিপি অসুরস্স সামঞ্ঞনামানি।</p>
<p class="bodytext"><span class="bld">তব্বিসেসা</span> অসুরপ্পভেদা। সুরেহি সদ্ধিং সঙ্গামত্থং অত্তনো বলকাযানং পহারং আযুধং দদাতীতি পহারদো, সো এৰ <span class="bld">পহারাদো।</span> সং পসত্থো ৰরো জামাতা যস্স <a name="M0.0023"></a> সো <span class="bld">সম্বরো,</span> তস্স হি সক্কো জামাতা <span class="note">[সং॰ নি॰ অট্ঠ॰ ১.১.২৫৬]</span>, পুঞ্ঞাহরীসু ৰা ইন্দ্রিযানি সংৰুণোতীতি <span class="bld">সম্বরো।</span> বলমেতস্সত্থীতি বলী, অতিসযবলকাযত্তা ৰা বলী, সো এৰ <span class="bld">বলি,</span> ‘‘বলিআদযো’’তি ইমিনা সমাসেপি সন্ধি নত্থীতি দীপেতি। <span class="bld">আদি</span>না মচ্ছসকুণাদিকেপি কুঞ্চাদিকেপি অসুরভেদে সঙ্গণ্হাতি।</p>
<p class="bodytext"><a name="para15"></a><span class="paranum">১৫</span>. <span class="bld">পিতামহা</span>দ্যট্ঠকং ব্রহ্মনি। পিতূনং পজাপতীনং লোকপিতূনম্পি পিতা <span class="bld">পিতামহো, আমহ</span>পচ্চযো <span class="note">[মোগ্গল্লান ৪.৩৮]</span>। সব্বলোকানং পিতুট্ঠানিযত্তা <span class="bld">পিতা,</span> সব্বলোকং ৰা পাতি রক্খতীতি <span class="bld">পিতা, রিতু</span>পচ্চযো। মহন্তসরীরতায <span class="bld">ব্রহ্মা, ব্রহ</span> ৰুড্ঢিযং <span class="bld">ম</span>পচ্চযো। লোকানং ঈসো ইন্দো <span class="bld">লোকেসো।</span> কমলসম্ভৰত্তা <span class="bld">কমলং,</span> পদ্মং। তং আসনমুপ্পত্তিট্ঠানমস্স <span class="bld">কমলাসনো।</span> হিরঞ্ঞং সুৰণ্ণমযং অণ্ডং হিরঞ্ঞং, তস্স গব্ভো ভূণো <span class="note">[গুণো (ক॰)]</span> <span class="bld">হিরঞ্ঞগব্ভো।</span> ঝানাদিগুণেহি সুরানং জেট্ঠত্তা <span class="bld">সুরজেট্ঠো।</span> পজানং সত্তানং পতি সামিভূতো <span class="bld">পজাপতি,</span> পজং পালেতীতি ৰা <span class="bld">পজাপতি।</span> অত্তভূ, পরমেট্ঠি, সযম্ভূ, চতুরাননো, ধাতা, কমলযোনি, দুহিণো, ৰিরিঞ্চি, সজিতা, ৰেধা, ৰিধাতা, ৰিধি, হংসরথো, ৰিরিঞ্চো, পপিতামহো ইচ্চাদযোপি ব্রহ্মনামানি।</p>
<p class="bodytext"><a name="para16-17"></a><span class="paranum">১৬-১৭</span>. <span class="bld">ৰাসুদেৰা</span>দিপঞ্চকং <a name="M0.0024"></a> কণ্হে। ৰসুদেৰস্স অপচ্চং <span class="bld">ৰাসুদেৰো।</span> মচ্চানং জীৰিতং হরতি সীলেনাতি <span class="bld">হরি।</span> কণ্হগুণযোগতো <span class="bld">কণ্হো।</span> কেসিং নাম অসুরং হতৰাতি <span class="bld">কেসৰো,</span> ঈকারস্স <span class="bld">অ</span>কারো, <span class="bld">হন</span>স্স চ <span class="bld">ৰো।</span> ৰুত্তঞ্চ –</p>
<p class="gatha1">‘‘যস্মা তযা হতো কেসী,</p>
<p class="gatha2">তস্মা মে সাসনং সুণ।</p>
<p class="gatha3">কেসৰো নাম নামেন,</p>
<p class="gathalast">সেয্যো লোকে ভৰিস্সসী’’তি <span class="note">[চিন্তামণিটীকাযম্পি]</span>॥</p>
<p class="bodytext">চক্কং পাণিম্হি অস্স <span class="bld">চক্কপাণি।</span> ৰিসণু <span class="note">[পিণ্হু (ক॰)]</span>, নারাযনো, ৰেকুণ্ঠো, দামোদরো, মাধৰো, সম্ভূ, দেচ্চারি, পুণ্ডরীকক্খো, গোৰিন্দো, গরুল়দ্ধজো, পীতম্বরো, অচ্চুতো, মঙ্গলো, সিঙ্গী, জনাদ্দনো, উপেন্দো, ইন্দাৰরজো, চতুভুজো, পদ্মনাভো, মধুরিপু, তিৰিক্কমো, দেৰকীনন্দনো, সোরী, সিরীপতি, পুরিসোত্তমো, ৰনমালী, বলিধংসী, কংসারাতি, অধোক্খজো, সব্বম্ভরো, কেটভজি <span class="note">[কেটভং জিতৰা (চিন্তামণিটীকা)]</span>, ৰিধু, সসবিন্দু, সিরীকরো, সিরীৰরাহো, অজিতো, পরপুরিসো, সিরীগব্ভো, ছবিন্দু, অনন্তো, নরকজি, কেসরো, জাতিকীলো, নরসীহো, পুরাণপুরিসো, নলিনেসযো, ৰাসু, নরাযনো, পুনব্বসু, সব্বরূপো, ধরণীধরো, ৰামনো, একসিঙ্গো, সোমগব্ভো, আদিদেৰো, আদিৰরাহো, সুৰণ্ণবিন্দু, সদাযোগী, সনাতনো, রাহুমুদ্ধভিদো <a name="M0.0025"></a>, কাল়নেমি, পণ্ডৰো, ৰড্ঢমানো, সতানন্দো, পজানাথো, সুযামুনোইচ্চাদীনি ৰিসণুনামানি। অস্স পন পিতু নামানি ৰসুদেৰো, আনকদুন্দুভি <span class="note">[অমর ১.২৩]</span> ইচ্চাদীনি। রথৰাহো পনস্স দারুকো নাম <span class="note">[তিকণ্ডসেস ১.১.৩৪]</span>। মন্তী পন পৰনব্যাধি নাম <span class="note">[মন্তী পৰনব্যামি উদ্ধৰো (তিতণ্ডসেস ১.১.৩৫) পৰনব্যাধি… উদ্ধৰো ইতি দ্বে পিণ্হুস্স মন্তিনো (কট্টীকা)]</span>।</p>
<p class="bodytext"><span class="bld">মহিস্সরা</span>দিছক্কং হরে। মহন্তো ইস্সরো ৰিভূতি এতস্সাতি <span class="bld">মহিস্সরো।</span> গুণাৰত্থারহিতো সম্পতি পরমানন্দরূপত্তা নিব্বিকারো সমতি ভৰতীতি <span class="bld">সিৰো,</span> নিরুত্তিনযেন <span class="bld">অ</span>কারস্স ইত্তং, <span class="bld">ম</span>স্স <span class="bld">ৰো</span> চ। এৰং সব্বত্থ যদাদিনা ৰা নিরুত্তিনযেন ৰা সদ্দসিদ্ধি ৰেদিতব্বাতি। সূলপাণিত্তা <span class="bld">সূলী।</span> ইট্ঠে পভৰতীতি <span class="bld">ইস্সরো,</span> ইস্সতি অভিভৰতীতি ৰা <span class="bld">ইস্সরো।</span> পসূনং পমথানং পতি <span class="bld">পসুপতি।</span> ‘‘পসু মিগাদো ছগলে, পমথেপি পসু পুমে’’তি রুদ্দো <span class="note">[রভসো (ক॰)]</span>। ( ) <span class="note">[(গুণে) (ক॰)]</span> ৰিসিট্ঠতমোগুণত্তা সব্বং হরতীতি <span class="bld">হরো। ৰুত্তো</span>তি ক্রিযাপদং। সম্ভু, ঈসো, সব্বো, ঈসানো, সঙ্করো, চন্দসেখরো, ভূতেসো, খণ্ডপরসু, গিরীসো, মচ্চুঞ্জযো, পিনাকী, পমথাধিপো, উগ্গো, কপদ্দি, সিরীকণ্ঠো, কাল়কণ্ঠো, কপালভরো, ৰামদেৰো, মহাদেৰো, ৰিরূপক্খো, তিলোচনো, সব্বঞ্ঞূ, নীললোহিতো, মারহরো, ভগ্গো, ত্যম্বকো, তিপুরন্তকো, গঙ্গাধরো, অন্ধকরিপু, ব্যোমকেসো, ভৰো, ভীমো, রুদ্দো, উমাপতি, ভগালী, কপিসঞ্জনো, হীরো, পঞ্চাননো, খকুন্তলো, গোপালকো, পিঙ্গক্খো <span class="note">[ৰিভঙ্গো (ক॰)]</span>, কূটকরো, চন্দাপীল়ো, মহানটো, সমীরো, হো, নন্দিৰড্ঢনো, গুল়াকেসো <span class="note">[মিগূহো (ক॰)]</span>, মিহিরাণো, মেঘৰাহনো, সুপ্পতাপো <span class="note">[সুপ্পসাদো (ক॰)]</span>, উ, থাণু <span class="note">[উপাণ্ডো (ক॰)]</span>, সিপিৰিট্ঠো, কীলো, ধম্মৰাহনোইচ্চাদীনিপি হরনামানি।</p>
<p class="bodytext"><span class="bld">কুমারা</span>দিত্তযং <a name="M0.0026"></a> হরস্স পুত্তে। <span class="bld">কুমার</span> কীল়াযং, কুমারেতি কীল়তীতি <span class="bld">কুমারো,</span> সোল়সৰস্সিকো, অযঞ্চ সোল়সৰস্সিকো। ‘‘বালো চ সোল়স ভৰে’’তি হি ৰুত্তং। খণ্ডতি দানৰবলন্তি <span class="bld">খন্দো, ণ্ড</span>স্স <span class="bld">ন্দো।</span> সত্তিংপহরণৰিসেসং ধরতীতি <span class="bld">সত্তিধরো,</span> পভাৰুস্সাহমন্তসঙ্খাতং ৰা সত্তিত্তযং ধরতীতি <span class="bld">সত্তিধরো। অমরকোসে</span> পন –</p>
<p class="gatha1">‘‘কত্তিকেয্যো মহাসেনো,</p>
<p class="gatha2">সরজাতো ছল়াননো।</p>
<p class="gatha3">পব্বতীনন্দনো খন্দো,</p>
<p class="gathalast">সেনানী অগ্গিভূ গুহো॥</p>
<p class="gatha1">বাহুলেয্যো তারকজি,</p>
<p class="gatha2">ৰিসাখো সিখিৰাহনো।</p>
<p class="gatha3">ছমাতুরো সত্তিধরো,</p>
<p class="gathalast">কুমারো কোঞ্চদারণো’’তি <span class="note">[অমর ১.৪১-২]</span> ৰুত্তং॥</p>
<p class="bodytext"><a name="para18-21"></a><span class="paranum">১৮-২১</span>. <span class="bld">সক্কা</span>দীনি ৰীসতি সক্কস্স নামানি। অসুরে জেতুং সক্কুণাতীতি <span class="bld">সক্কো।</span> পুরে, পুরং ৰা দদাতীতি <span class="bld">পুরিন্দদো</span> <a name="M0.0027"></a>। দেৰানং রাজা <span class="bld">দেৰরাজা।</span> ৰজিরং পাণিম্হি অস্স <span class="bld">ৰজিরপাণি।</span> সুজায অসুরকঞ্ঞায পতি <span class="bld">সুজম্পতি।</span> বহূনং দেৰমনুস্সানং চিন্তিতত্থস্স দস্সনসমত্থতায <span class="bld">সহস্সক্খো।</span> মহতং দেৰানং ইন্দো রাজা <span class="bld">মহিন্দো,</span> দেৰেহি মহিতব্বো ৰা ইন্দো রাজা <span class="bld">মহিন্দো,</span> মহন্তো চ সো ইন্দো চাতি ৰা <span class="bld">মহিন্দো।</span> ৰজিরং আৰুধং যস্স <span class="bld">ৰজিরাৰুধো, ‘‘ৰজিরাযুধো’’</span>তিপি পাঠো। ৰসূনি রতনানি সন্ত্যস্সেতি <span class="bld">ৰাসৰো।</span> দসসতানি নযনানি যস্স সো <span class="bld">দসসতনযনো।</span> দ্বিন্নং দেৰলোকানং অধিপতিভূতত্তা <span class="bld">তিদিৰাধিভূ।</span> সুরানং নাথো <span class="bld">সুরনাথো।</span> ৰজিরং হত্থে যস্স সো <span class="bld">ৰজিরহত্থো।</span> ভূতানং সত্তানং পতি <span class="bld">ভূতপতি।</span> মহিতব্বত্তা <span class="bld">মঘৰা। মহ</span> পূজাযং, <span class="bld">হ</span>স্স <span class="bld">ঘৰো।</span> কোসসঙ্খাতানি ধনানি সন্তি যস্স, সো <span class="bld">কোসিযো,</span> ‘‘কোসিযগোত্ততায কোসিযো’’তি চ ৰদন্তি। ইন্দতি পরমিস্সরিযেন যুজ্জতেতি <span class="bld">ইন্দো।</span> ৰত্রং নাম অসুরং অভিভৰতীতি <span class="bld">ৰত্রভূ।</span> পাকো নামৰত্রাসুরস্স ভাতা, তস্স সাসনতো নিগ্গহতো <span class="bld">পাকসাসনো।</span> ৰিডং ব্যাপকং ওজো এতস্স <span class="bld">ৰিডোজো।</span> সুনাসীরো, পুরন্দরো, লেখাসভো <span class="note">[লেখনং দেৰানং উসতো উত্তমো (চিন্তামণিটীকা)]</span>, দিৰপতি, সুরপতি, বলারাতি, সচীপতি, জম্ভভেদী, হরিহযো, নমুচিসূদনো, সংকন্দনো, মেঘৰাহনো, আখণ্ডলো <span class="note">[আখণ্ডযতি পরবলং উসাদিত্তা কলচ (চিন্তামণিটীকা)]</span>, কোসিকো, সুরগামণী, নাকনাথো, হরী ইচ্চাদীনিপি সক্কস্স নামানি।</p>
<p class="bodytext"><span class="bld">অস্স</span> সক্কস্স ভরিযা <span class="bld">সুজাতা</span> নাম। সুখেন জাতা, সুন্দরা ৰা জাতি যস্সা সা <span class="bld">সুজাতা।</span> পুলোমজা, সচী, ইন্দানী ইচ্চাদীনিপি সক্কভরিযায নামানি।</p>
<p class="bodytext"><span class="bld">অস্স</span> সক্কস্স পুরং <span class="bld">মসক্কসারা</span>দযো তযো ভৰে। মো চ সক্কো চ মসক্কা, তে সরন্তি গচ্ছন্তি এত্থ কীল়াৰসেনাতি <span class="bld">মসক্কসারা,</span> মহিস্সরাদীনং পরিসানং, সক্কস্স চ কীল়ানুভৰনট্ঠানন্ত্যত্থোতি <a name="M0.0028"></a> <span class="bld">চিন্তামণিথুতিটীকাযং</span> ৰুত্তং। <span class="bld">সঙ্গহটীকাযং</span> পন ‘‘মসক্কন্তি ৰা ৰসোকন্তি ৰা অসুরপুরস্স নামং, ইদং পন তেসং উত্তমত্তা মসক্কসারো, ৰসোকসারোতি চ ৰুত্ত’’ন্তি ৰুত্তং। অমরা এতিস্সং সন্তি অমরৰতী, সা এৰ <span class="bld">অমরাৰতী,</span> রস্সস্স দীঘতা <span class="note">[পাণিনী ৬.৩.১১৯]</span>।</p>
<p class="bodytext"><span class="bld">অস্স</span> সক্কস্স পাসাদো <span class="bld">ৰেজযন্তো</span> নাম। ৰেজযন্তী পটাকা পসত্থা, ভূতা ৰা অস্স অত্থীতি <span class="bld">ৰেজযন্তো।</span></p>
<p class="bodytext"><span class="bld">অস্স</span> সক্কস্স সভা <span class="bld">সুধম্মা</span> মতা। সোভনো ধম্মো অস্সাতি <span class="bld">সুধম্মা,</span> দেৰমণ্ডপো।</p>
<p class="bodytext"><a name="para22"></a><span class="paranum">২২</span>. <span class="bld">তস্স</span> সক্কস্স রথো ৰেজযন্তো নাম। ৰেজযন্তীনামায পটাকায যোগতো <span class="bld">ৰেজযন্তো। তস্স</span> সক্কস্স <span class="bld">সারথি</span> সূতো মাতলিনাম। মতলস্স <span class="note">[মাতলায (ক॰)]</span> অপচ্চং <span class="bld">মাতলি, তস্স</span> সক্কস্স গজো এরাৰণো নাম, ইরাৰণো সমুদ্দো, তত্রজাতো <span class="bld">এরাৰণো</span> <span class="note">[ইরাৰতি সমুদ্দে জাতো (এরাৰতো), সেসে অণ… পিসোদরাদিত্তা ণত্তে এরাৰণো (চিন্তামণিটীকা)]</span>। <span class="bld"> তস্স</span> সক্কস্স সিলাসনং পণ্ডুকম্বলো নাম। পণ্ডুৰণ্ণকম্বলসদিসত্তা <span class="bld">পণ্ডুকম্বলো।</span> সিলা পাসাণো এৰ আসনং <span class="bld">সিলাসনং।</span></p>
<p class="bodytext"><a name="para23"></a><span class="paranum">২৩</span>. <span class="bld">তস্স</span> সক্কস্স পুত্তা সুৰীর, জযন্তইচ্চাদযো। অতিসযেন সূরত্তা <span class="bld">সুৰীরো।</span> অসুরে জযতীতি <span class="bld">জযন্তো। তস্স</span> সক্কস্স পোক্খরণী নন্দা নাম ভৰে। নন্দীযতীতি <span class="bld">নন্দা।</span> পোক্খরং ৰুচ্চতি পদুমং, সলিলঞ্চ, তেহি সত্তানং <a name="M0.0029"></a> মনং অত্তানং নযতীতি <span class="bld">পোক্খরণী,</span> পোক্খরেন ৰা সুন্দরেন অণ্ণেন জলেন সহিতত্তা পোক্খরণ্ণী, সা এৰ <span class="bld">পোক্খরণী। তস্স</span> সক্কস্স <span class="bld">ৰনানি</span> উয্যানানি <span class="bld">নন্দনা</span>দীনি চত্তারি। নন্দযতীতি <span class="bld">নন্দনং।</span> নানাদিব্বরুক্খেহি মিস্সকত্তা <span class="bld">মিস্সকং।</span> নানালতাহি ৰল্লীহি চিত্তত্তা <span class="bld">চিত্তলতা,</span> নানাৰিরাগৰণ্ণৰিচিত্তায ৰা লতায সমন্নাগতত্তা <span class="bld">চিত্তলতা,</span> দেৰতানং ৰা চিত্তাসা এত্থ অত্থীতি চিত্তা, আসাৰতী নাম লতা, সা যস্স অত্থি, তং চিত্তলতা। দেৰতানং ৰা চিত্তং লন্তি গণ্হন্তীতি চিত্তলা, দিব্বরুক্খা, তেসং সমূহো <span class="bld">চিত্তলতা,</span> ইত্থিলিঙ্গেন তস্স ৰনস্স নামং, যথা ‘‘খুদ্দসিক্খা’’তি। ফারুসকানি যত্থ সন্তি, তং <span class="bld">ফারুসকং।</span></p>
<p class="bodytext"><a name="para24"></a><span class="paranum">২৪</span>. <span class="bld">অসন্যা</span>দিত্তযং তস্স সক্কস্স <span class="bld">আযুধং।</span> অস্সতে ভুজ্জতে লোকধাতুকমনেনাযুধেনাতি <span class="bld">অসনি,</span> অযং <span class="bld">অসনি</span>সদ্দো <span class="bld">দ্বীসু</span> পুমিত্থিলিঙ্গেসু ৰত্ততি। কুলিম্হি সক্কস্স হত্থে সেতি তিট্ঠতীতি <span class="bld">কুলিসং,</span> কুলি হত্থো ভুজাদলোতি হি <span class="bld">তিকণ্ডসেসো</span> <span class="note">[তিকণ্ডসেস ২.৬.২৬]</span>। কুযং ৰা পথৰিযং লিসতি তনু ভৰতীতি <span class="bld">কুলিসং। ৰজ</span> গতিযং, ৰজতেৰ ন পটিহঞ্ঞতে যস্স গমনং কেনচীতি <span class="bld">ৰজিরং, ইর</span>পচ্চযো। ৰজিরসহচরণতো <span class="bld">কুলিস</span>সদ্দোপি পুন্নপুংসকে। ভিদুরং, পৰি, সতকোটি, সুরু, সম্বো, দম্ভোলিইচ্চাদীনিপি ৰজিরস্স নামানি। তত্র <span class="bld">ভিদুরং</span> পুন্নপুংসকে, <span class="bld">পৰি</span>আদযো পুমে।</p>
<p class="bodytext">রম্ভা <a name="M0.0030"></a> চ অলম্বুসা চ ইচ্চাদিকা দেৰিত্থিযো অচ্ছরাযো নামাতি ৰুত্তা। অচ্ছরাৰিসেসা হি এতা। অচ্ছো নিম্মলৰণ্ণো এতাসমত্থীতি <span class="bld">অচ্ছরাযো। ‘‘অপসরা’’</span>তিপি এতাসমেৰ সামঞ্ঞসঞ্ঞা। দেৰপুত্তানং রতিং ভাৰেন্তি ৰড্ঢেন্তীতি <span class="bld">রম্ভা,</span> রং কামগ্গিং ভন্তি দীপযন্তি জালেন্তীতি ৰা <span class="bld">রম্ভা,</span> নিগ্গহীতাগমো। কামরতিৰসেন দেৰপুত্তে অত্তনি ৰসাপেতুং অলং সমত্থাতি <span class="bld">অলম্বুসা,</span> অস্সুকারো। দেৰানং দেৰপুত্তানং, দেৰীভূতা ৰা ইত্থিযো <span class="bld">দেৰিত্থিযো।</span></p>
<p class="bodytext">‘‘পঞ্চসিখো, হাহা, হূহূ’’ইচ্চাদযো গন্ধব্বা নাম। পঞ্চ সিখা চূল়া যস্স সো <span class="bld">পঞ্চসিখো।</span> ‘‘হা’’তি অনন্দিতং ধনিং <span class="note">[নিন্দিভদ্ধনিং (চিন্তামণিটীকা)]</span> জহতীতি <span class="bld">হাহা।</span> ‘‘হূ’’তি গীতৰিসেসসদ্দং হূযতেতি <span class="bld">হূহূ।</span> গন্ধং অব্বন্তি ভুঞ্জন্তীতি <span class="bld">গন্ধব্বা,</span> গাযনং ৰা ধম্মো এতেসং <span class="bld">গন্ধব্বা, ম্ম</span>স্স <span class="bld">ব্বো।</span></p>
<p class="bodytext"><a name="para25"></a><span class="paranum">২৫</span>. <span class="bld">ৰিমানা</span>দিদ্বযং ৰিমানে। দেৰানমাকাসে গমনং যেন তং <span class="bld">ৰিমানং,</span> ৰিগতং <span class="note">[ৰিনা (ক॰)]</span> মানং উপমানমস্স <span class="bld">ৰিমানং।</span> ৰিহে আকাসে গচ্ছতীতি <span class="bld">ব্যম্হং, হ</span>কারতো পুব্বে <span class="bld">অম</span>পচ্চযো। এত্থ চ <span class="bld">ৰিমানব্যম্হ</span>সদ্দা দ্বেপি <span class="bld">অনিত্থিযং</span> পুন্নপুংসকে ৰত্তন্তি।</p>
<p class="bodytext"><span class="bld">পীযুসা</span>দিত্তযং অমতে। পীযতেতি <span class="bld">পীযুসং,</span> ‘‘অমতপা’’তি হি ৰুত্তং, <span class="bld">উস</span>পচ্চযো <span class="note">[উণাদি ৪.৭৬ ণ্বাদি ২১৫ সুত্তেসু পন ‘‘পীযূস’’মিতি দিস্সতি]</span>। <span class="bld">‘‘পেযুসো’’</span>তিপি নামমস্স। ন মতং মরণমনেন <span class="bld">অমতং।</span> সুখেন ধযন্তি পিৰন্তি তং ইতি <span class="bld">সুধা।</span> এত্থ চ <span class="bld">অমত</span>সদ্দো যঞ্ঞসেসপীযুসসলিলঘতাদীসু নপুংসকে <a name="M0.0031"></a>, ধন্বন্তরিদেৰাদীসু পুল্লিঙ্গে, গল়োঝাভযামলক্যাদীসু ইত্থিলিঙ্গেতি তীসু ৰত্ততি <span class="note">[অমতং যঞ্ঞসেসে চ, পীযূসে সলিলে ঘতে অযাচিতে চ মোক্খে চ, না ধন্বন্তরিদেৰসু অমতা মাগধীপথ্যা গুল়ুচ্যামলকীসু চ (মেদিনীকোস ১৬ ৭৭-৮)]</span>, তংসহচরণতো <span class="bld">পীযুস</span>সদ্দোপি তীসু লিঙ্গেসু। <span class="bld">সুধা</span>সদ্দো পন অমতনুহীলেপাদীসুপি নিচ্চমিত্থিলিঙ্গোৰ <span class="note">[সুধা লেপো’মতং নুহী (অমর ২৩.১০১)]</span>।</p>
<p class="bodytext"><span class="bld">সিনেরু</span>আদিপঞ্চকং পব্বতরাজে। <span class="bld">সিনা</span> সোচেয্যে, সিনাতি সোচেতি দেৰেতি <span class="bld">সিনেরু, এরু</span>পচ্চযো। <span class="bld">মী</span> হিংসাযং, মিনাতি হিংসতি সব্বে পব্বতে অত্তনো উচ্চতরট্ঠেনাতি <span class="bld">মেরু, রু</span>পচ্চযো। তিদিৰানং দ্বিন্নং দেৰলোকানং আধারো পতিট্ঠাতি <span class="bld">তিদিৰাধারো।</span> দেৰে নযতীতি <span class="bld">নেরু। সুমেরূ</span>তি উপসগ্গেন নামং ৰড্ঢিতং। হেমদ্দি, রতনসানু, সুরালযাদীনিপি পব্বতরাজস্স নামানি।</p>
<p class="bodytext"><a name="para26"></a><span class="paranum">২৬</span>. <span class="bld">যুগন্ধরা</span>দীনি সিনেরুস্স পরিৰারভূতানং সত্তন্নং পরিভণ্ডপব্বতানং নামানি। চন্দসূরিযসঙ্খাতং যুগং ধারেতি তদুব্বেধমগ্গচারিত্তাতি <span class="bld">যুগন্ধরো।</span> ঈসং মহিস্সরং ধারেতি তস্স নিৰাসট্ঠানত্তাতি <span class="bld">ঈসধরো।</span> করৰীরা অস্সমারকা বহৰো এত্থ সন্তীতি <span class="bld">করৰীরো,</span> কে ৰা মযূরা রৰন্তি এত্থাতি <span class="bld">করৰীরো,</span> ‘‘করৰীকো’’তিপি পাঠো, ইধাপি পচ্ছিমোযেৰত্থো, করৰীকসকুণা ৰা বহৰো এত্থ সন্তীতি <span class="bld">করৰীকো।</span> সুদস্সনা ওসধিৰিসেসা বহুকা এত্থ সন্তীতি <span class="bld">সুদস্সনো,</span> সুখেন পস্সিতব্বত্তা ৰা <span class="bld">সুদস্সনো</span> <a name="M0.0032"></a>, সুন্দরং ৰা দস্সনং এত্থাতি <span class="bld">সুদস্সনো।</span> পঞ্চন্নং পব্বতচক্কানং নেমিসদিসং কত্বা অত্তানং ধারেতীতি <span class="bld">নেমিন্ধরো,</span> নেমিভাৰেন ৰা ধারেতব্বো উপলক্খেতব্বোতি <span class="bld">নেমিন্ধরো,</span> নেমিংৰা রথদ্দুমং ধারেতি যেভুয্যেনাতি <span class="bld">নেমিন্ধরো।</span> ৰিনতা নাম সুপণ্ণমাতা, তস্সা নিৰাসট্ঠানত্তা <span class="bld">ৰিনতকো</span>তি <span class="bld">চিন্তামণিটীকা।</span> ৰিত্থিণ্ণা ৰা নতা নদিযো এত্থাতি <span class="bld">ৰিনতকো।</span> অস্সকণ্ণা সজ্জদুমা বহৰো এত্থ সন্তীতি <span class="bld">অস্সকণ্ণো,</span> অস্সকণ্ণসদিসকূটত্তা ৰা <span class="bld">অস্সকণ্ণো। কুলাচলা</span>তি এতে সিনেরুআদযো অট্ঠ পব্বতা অচলসঙ্খাতানং পব্বতানং কুলানি যোনিযো পভৰা, এতে চ সিনেরুআদযো অনুপুব্বসমুগ্গতা, সব্ববাহিরো চেত্থ অস্সকণ্ণো। <span class="bld">নিমিজাতকে</span> পন –</p>
<p class="gatha1">‘‘সুদস্সনো করৰীকো, ঈসধরো যুগন্ধরো।</p>
<p class="gathalast">নেমিন্ধরো ৰিনতকো, অস্সকণ্ণো গিরি ব্রহা’’তি <span class="note">[জা॰ ২.২২.৫৬৮]</span>॥</p>
<p class="bodytext">ৰত্বা সিনেরুং পরিক্খিপিত্বা অস্সকণ্ণো নাম পব্বতো পতিট্ঠিতো, তং পরিক্খিপিত্বা ৰিনতকো নাম পব্বতোতি এৰমঞ্ঞোযেৰানুক্কমো কথিতো। কিঞ্চাপি কথিতো, নামভেদমত্তকতোযেৰ পনেত্থ ভেদো, নাত্থভেদকতোতি দট্ঠব্বং।</p>
<p class="bodytext"><a name="para27"></a><span class="paranum">২৭</span>. আকাসৰাহীগঙ্গাযং মেরুসিঙ্গোব্ভৰাযং <span class="bld">মন্দাকিন্যা</span>দিনামত্তযং। মন্দং অকিতুং সীলমস্সাতি <span class="bld">মন্দাকিনী।</span> আকাসে সন্দমানা গঙ্গা <span class="bld">আকাসগঙ্গা।</span> সুরানং দেৰানং নদী <span class="bld">সুরনদী। সুরদীঘিকা</span>তিপি এতিস্সা নামং।</p>
<p class="bodytext"><a name="para28"></a><span class="paranum">২৮</span>. <span class="bld">কোৰিল়া</span>রাদিত্তযং <a name="M0.0033"></a> ‘‘ফলহরো’’তিখ্যাতে পারিচ্ছত্তকে। কুং পথৰিং ৰিদারযতি মূলেনাতি <span class="bld">কোৰিল়ারো,</span> <span class="bld">দ</span>স্স <span class="bld">ল়ো।</span> পরি সমন্ততো ছত্তং ৰিয তিট্ঠতীতি <span class="bld">পারিচ্ছত্তকো।</span> পারিনো সমুদ্দস্স জাতো অপচ্চং <span class="bld">পারিজাতকো,</span> সকত্থে <span class="bld">কো।</span> পারিভদ্দো, নিম্বতরু, মন্দারোইচ্চাদীনিপি পারিচ্ছত্তকস্স নামানি।</p>
<p class="bodytext">কপ্পরুক্খো চ সন্তানো চ আদিনা মন্দারো পারিজাতকো চ হরিচন্দনঞ্চ এতে পঞ্চ <span class="bld">দেৰদ্দুমা</span> <span class="note">[অমর ১.৫৩]</span> দেৰতরৰো দেৰভূমীস্বেৰ সম্ভৰতো। কপ্পো সঙ্কপ্পিতো অত্থো, তস্স রুক্খো জঞ্ঞজনকভাৰেন সম্বন্ধো, কপ্পং ৰা ঠিতো রুক্খো <span class="bld">কপ্পরুক্খো।</span> তননং তানো, ভাৰে <span class="bld">ণো।</span> গন্ধস্স সম্মা তানো অস্সেতি <span class="bld">সন্তানো,</span> সিরীসরুক্খো। মন্দন্তে মোদন্তে দেৰা অনেনাতি <span class="bld">মন্দারো, আর</span>পচ্চযো। হরিমিন্দং চদযতি সুখযতীতি <span class="bld">হরিচন্দনং।</span> এতে পঞ্চ দেৰতরৰো <span class="bld">অমরকোস</span>নযেন ৰুত্তা, <span class="bld">সোগত</span>নযেন পন সত্ত দেৰতরৰো। ৰুত্তঞ্চ –</p>
<p class="gatha1">‘‘পাটলী সিম্বলী জম্বূ, দেৰানং পারিছত্তকো।</p>
<p class="gathalast">কদম্বো কপ্পরুক্খো চ, সিরীসেন ভৰতি সত্তম’’ন্তি <span class="note">[ধ॰ স॰ অট্ঠ॰ ৫৮৪; সারত্থ॰ টী॰ ১.১ৰেরঞ্জকণ্ডৰণ্ণনা]</span>॥</p>
<p class="bodytext">তত্থ <span class="bld">পাটলী</span>তি চিত্রপাটলী, সা অসুরলোকে তিট্ঠতি। তথা <span class="bld">সিম্বলী</span> গরুল়েসু, <span class="bld">জম্বূ</span> জম্বুদীপে, <span class="bld">পারিচ্ছত্তকো</span> তাৰতিংসে, <span class="bld">কদম্বো</span> অপরগোযানে। <span class="bld">কপ্পরুক্খো</span> উত্তরকুরূসু <a name="M0.0034"></a>, <span class="bld">সিরীসো</span> পুব্বৰিদেহেতি। এতে সত্ত দেৰানমেৰ পতিট্ঠানভূমীসু সম্ভৰতো দেৰতরৰোত্বেৰ ৰুচ্চন্তি।</p>
<p class="centered">সগ্গৰণ্ণনা সমত্তা।</p>
<p class="bodytext"><a name="para29"></a><span class="paranum">২৯</span>. পুব্বপচ্ছিমউত্তরা দিসা যথাক্কমং পাচী পতীচী উদীচী নাম ভৰন্তি। পঠমং পাতো অন্চতি রৰি যস্সং সা <span class="bld">পাচী, ন</span>কারলোপো। পচ্ছা দিৰাৰসানে অন্চতি রৰি যস্সং সা <span class="bld">পতীচী।</span> উদ্ধং অন্চতি রৰি যস্সং সা <span class="bld">উদীচী,</span> যস্সং ৰা সীতৰিযোগং দত্বা অন্চতি সা <span class="bld">উদীচী,</span> ৰিযোগত্থৰাচকো হেত্থ উকারো, <span class="bld">দ</span>সদ্দো দানত্থো। অথ ৰা পন্চতি পুব্বভাৰমাপজ্জতেতি <span class="bld">পাচী।</span> পতিন্চতি পচ্ছাভাৰমাপজ্জতেতি <span class="bld">পতীচী।</span> উদঞ্চতি সীতৰিযোগদানত্তমাপজ্জতেতি <span class="bld">উদীচী।</span> এত্থ চ <span class="bld">উদীচী</span>সহচরণতো <span class="bld">পতীচী</span> ইত্থিযং, <span class="bld">পতীচী</span>সহচরণতো <span class="bld">পাচী</span> ইত্থিযং ৰত্ততীতি দট্ঠব্বং। এৰং তংতংসহচরণভাৰেন তস্স তস্স তংতংলিঙ্গত্তমুপনেয্যুং। পুব্বপচ্ছিমউত্তরাতি সব্বনামস্স ৰুত্তমত্তে পুম্ভাৰো।</p>
<p class="bodytext"><span class="bld">দক্খিণা</span>দিদ্বযং দক্খিণদিসাযং। মজ্ঝে অপাযং অঞ্চতি যস্সং রৰি, সা <span class="bld">অপাচী।</span> মজ্ঝত্থোযং <span class="bld">অপ</span>সদ্দো, যথা ‘‘অপদিস’’ন্তি, ‘‘অৰাচী’’তিপি পাঠো, <span class="bld">অৰ</span>পুব্বো <span class="bld">অঞ্চ</span> অধোমুখীভাৰে। অৰঞ্চতি অধোমুখী ভৰতি যস্সং রৰি, সা <span class="bld">অৰাচী।</span> উণ্হাদিকে ৰা তব্বিযোগে করোন্তো যস্সং রৰি অঞ্চতি, সা <span class="bld">অৰাচী। ৰিদিসা</span>দিদ্বযং দিসামজ্ঝে। দিসাহি ৰিনিগ্গতা <span class="bld">ৰিদিসা।</span> দিসানমনুরূপা, অনুৰত্তকা ৰা দিসা <span class="bld">অনুদিসা। অপদিস</span>ন্তিপি ৰিদিসায নামং <span class="note">[নপুংসকাব্যযং ত্ব’পদিসং (অমর ৩.৬)]</span>।</p>
<p class="bodytext"><a name="para30"></a><span class="paranum">৩০</span>. <span class="bld">এরাৰতা</span>দযো <a name="M0.0035"></a> অট্ঠ গজা পুব্বাদীনং দিসানং রক্খণতো <span class="bld">দিসাগজা</span> নাম, পুণ্ডরীকং নাম সিতম্বোজং, তংসদিসৰণ্ণতায <span class="bld">পুণ্ডরীকো।</span> রস্সসরীরতায <span class="bld">ৰামনো।</span> কুযং পথৰিযং মোদতে <span class="bld">কুমুদো।</span> অঞ্জনৰণ্ণতায <span class="bld">অঞ্জনো।</span> পুপ্ফা পকাসমানা দন্তা অস্স <span class="bld">পুপ্ফদন্তো।</span> সব্বভূমিযং চরতীতি <span class="bld">সব্বভুম্মো,</span> সব্বভুম্মো ৰা চক্কৰত্তী তস্সানুরূপত্তা <span class="bld">সব্বভুম্মো।</span> সোভনদন্তাৰযৰত্তা <span class="bld">সুপ্পতীকো</span> <span class="note">[সোভনা পতীকা অৰযৰা’স্স সুপ্পতীকো (ক॰)]</span>। ‘‘সুপ্পতীকো সোভনঙ্গে, ভৰে ঈসানদিসাগজে’’তি হি <span class="bld">নানত্থসঙ্গহে</span> ৰুত্তং। এরাৰতাদীনং দিসানং সম্বন্ধকথনং পাচীৰারণাদিনামসূচনত্থং, এসং করেণুযো পন –</p>
<p class="gatha1">অব্ভমু কপিলা চেৰ, পিঙ্গলা নুপমা মতা।</p>
<p class="gathalast">তম্বকণ্ণী সুভদন্তী, অঙ্গনা অঞ্জনাৰতী <span class="note">[অমর ৩.৫]</span>॥</p>
<p class="bodytext"><a name="para31"></a><span class="paranum">৩১</span>. <span class="bld">ধতরট্ঠা</span>দিদ্বযং <span class="bld">পুব্বদিসাধিপতিদেৰে।</span> ধারিতং রট্ঠমনেনাতি <span class="bld">ধতরট্ঠো,</span> রস্স <span class="bld">তো।</span> পঞ্চসিখাদীনং গন্ধব্বানং অধিপো নাযকো <span class="bld">গন্ধব্বাধিপো। কুম্ভণ্ডসাম্যা</span>দিদ্বযং দক্খিণদিসাধিপতিদেৰে। কুম্ভণ্ডানং সামি নাযকো <span class="bld">কুম্ভণ্ডসামি।</span> ৰিরুহন্তি ৰুড্ঢিং ৰিরূল়্হিমাপজ্জন্তি এতস্মিং কুম্ভণ্ডাতি <span class="bld">ৰিরূল়্হকো।</span> ৰিরূল়্হং ৰুড্ঢিপ্পত্তং ৰা কং সুখমেতস্সাতি ৰিরূল়্হকো। <span class="bld">ৰিরূপক্খা</span>দিদ্বযং পচ্ছিমদিসাধিপতিদেৰে। ৰিরূপানি অক্খীনি যস্স <span class="bld">ৰিরূপক্খো,</span> ৰিৰিধসণ্ঠানানি অক্খীনি যস্স ৰা <span class="bld">ৰিরূপক্খো।</span> নাগানং অধিপতি <span class="bld">নাগাধিপতি।</span></p>
<p class="bodytext"><a name="para32"></a><span class="paranum">৩২</span>. <span class="bld">যক্খাধিপা</span>দিচতুক্কং <a name="M0.0036"></a> কুৰেরে। আল়ৰকাদিযক্খানং অধিপো <span class="bld">যক্খাধিপো।</span> ৰিস্সৰণস্স অপচ্চং <span class="bld">ৰেস্সৰণো।</span> তিচরণাট্ঠদাঠাভযানকমত্থিতায কুচ্ছিতং ৰেরো সরীরমস্স <span class="bld">কুৰেরো।</span> খুদ্দেনাস্স নরযুত্তা সিৰিকারথেতি নরো ৰাহনমস্স <span class="bld">নরৰাহনো।</span> ত্যম্বকসখো, যক্খরাজো, গুয্হকেসরো, মনুস্সধম্মা, ধনদো, রাজরাজো, ধনাধিপো, কিন্নরেসো, যক্খো, একপিঙ্গলো, সিরিদো, পুঞ্ঞজনেস্সরোইচ্চাদীনিপি কুৰেরস্স নামানি।</p>
<p class="bodytext"><span class="bld">অস্স</span> কুৰেরস্স পুরী ‘‘অল়কা, অল়কমন্দা’’তি চ ৰুচ্চতি। <span class="bld">অলং</span> ৰিভূসনে, অলং ৰিভূসনং করোতীতি অলকা, সা এৰ <span class="bld">অল়কা।</span> অল়কা এৰ মোদকরণতো <span class="bld">অল়কমন্দা, উ</span>কারস্স <span class="bld">অ</span>কারো, <span class="bld">না</span>গমো চ। <span class="bld">কেলাসো</span>তিপি তস্স নামং, কেলি পযোজনং অস্স কেলো, আসতে অস্মিন্তি আসো, কেলো চ সো আসো চেতি <span class="bld">কেলাসো, কণ্হসপ্পা</span>দি ৰিয নিচ্চং কম্মধারযো। <span class="bld">অস্স</span> কুৰেরস্স <span class="bld">পহরণং</span> আযুধং গদা, গং ৰুচ্চতি ৰজিরং, তং ৰিয দুক্খং দদাতীতি <span class="bld">গদা। ইমে</span> চত্তারো যথাৰুত্তা ধতরট্ঠাদযো দেৰা কমতো পুব্বাদীনং চতুদ্দিসানং <span class="bld">অধিপা</span> অধিপতযো নাম। <span class="bld">অমরকোসে</span> পন –</p>
<p class="gatha1">‘‘ইন্দো অগ্গি পিতুপতি, নেরিতো ৰরুণো’নিলো।</p>
<p class="gathalast">কুৰেরো ঈসো পতযো, পুব্বাদীনং ইমে কমা॥</p>
<p class="gatha1">রৰি <a name="M0.0037"></a> সুক্কো মহীসূনু, তমো চ ভানুজো ৰিধু।</p>
<p class="gathalast">বুধো সুরগুরু চেতি, দিসাধিপা তথা গহা’’তি <span class="note">[অমর ৩.৩-৪]</span>॥</p>
<p class="bodytext">অঞ্ঞেযেৰ দিসাধিপতযো কথিতা, <span class="bld">ই</span>ন্দরৰিমাদীনঞ্চ দিসাধিপচ্চকথনং পাঝাদীনং ইন্দদিসারৰিদিসাদিনামসূচনফলং।</p>
<p class="bodytext"><a name="para33-34"></a><span class="paranum">৩৩-৩৪</span>. <span class="bld">জাতৰেদা</span>দ্যট্ঠারসকং অগ্গিম্হি। জাতে উপ্পন্নে ৰিন্দতি ঘাতযতীতি <span class="bld">জাতৰেদো।</span> অন্ধকারে জাতং ৰিজ্জমানং ৰিন্দতি লভতি, ৰিদতি জানাতি এতেনাতি ৰা <span class="bld">জাতৰেদো,</span> জননং জাতং ৰেদো পাকটো যস্স ৰা সো <span class="bld">জাতৰেদো।</span> সিখা ৰুচ্চতি জালা, তায যোগতো <span class="bld">সিখী।</span> জোততি দিপ্পতীতি <span class="bld">জোতি।</span> পুনাতীতি <span class="bld">পাৰকো,</span> ণ্ৰু। দহতীতি <span class="bld">দহনো।</span> অনন্তি পালেন্ত্যনেনেতি <span class="bld">অনলো, অল</span>পচ্চযো। ৰেদে হুতং ৰহতি পাপযতি, সযং ৰা লভতেতি <span class="bld">হুতাৰহো।</span> অচ্চি ৰুচ্চতি জালা, তায যোগতো <span class="bld">অচ্চিমা।</span> ধূমো কেতু ধজো যস্সাতি <span class="bld">ধূমকেতু।</span> অজতি জলমানো কুটিলং গচ্ছতীতি <span class="bld">অগ্গি,</span> ই। গো রংসি এতস্সত্থীতি <span class="bld">গিনি,</span> অস্সত্থ্যত্থে ইনি, <span class="bld">অগ্গিনী</span>তিপি পাঠো, সো অগ্গিসদিসো। ভানু পভা যস্সত্থি, সো <span class="bld">ভানুমা।</span> তেজেতি সেসভূতোপাদারূপানীতি <span class="bld">তেজো।</span> ধূমো সিখা চূল়া যস্স <span class="bld">ধূমসিখো।</span> ৰাযু সখা অস্স <span class="bld">ৰাযুসখো।</span> দহিত্বা <span class="note">[দহতো (ক॰)]</span> গচ্ছতো কণ্হা ৰত্তনী মগ্গো যস্স <span class="bld">কণ্হৰত্তনী।</span> ৰিস্সানরস্স ইসিনো অপচ্চং <span class="bld">ৰেস্সানরো।</span> হুতং <a name="M0.0038"></a> হৰিং অসতি ভুঞ্জতীতি <span class="bld">হুতাসো।</span> ধনঞ্জযো, জলনো, আসযাসো, রোহিতস্সো, সত্তাচ্চি, সুক্কো, চিত্রভানু, ৰিভাৰসু, সুচিইচ্চাদীনিপি অগ্গিস্স নামানি।</p>
<p class="bodytext"><span class="bld">সিখা</span>দিত্তযং অগ্গিজালাযং। সিনোতি নিসানী ভৰতীতি <span class="bld">সিখা, ‘‘সি</span> নিসানে’’তি <span class="bld">কাতন্ত</span> ধাতু, <span class="bld">খ</span>পচ্চযো। জলতীতি <span class="bld">জালা।</span> অচ্চতে পুজ্জতে অনেনেতি <span class="bld">অ</span>চ্চি। সিখা জালা ভিয্যো রূপন্তরা ইত্থিযং, অচ্চি পন অপুমে।</p>
<p class="bodytext"><a name="para35"></a><span class="paranum">৩৫</span>. দ্বযং অগ্গিকণে <span class="note">[তীসু ফুলিঙ্গো’গ্গিকণো (অমর ১.৬০) ফুলিঙ্গানীতি অগ্গিকণানি (ম॰ নি॰ টী॰ ৩.৬৫)]</span>। ৰিৰিধাসু দিসাসু ফুল্লং গচ্ছতীতি <span class="bld">ৰিপ্ফুলিঙ্গং।</span> তথা <span class="bld">ফুলিঙ্গং। সব্বধরকতে</span> পন ‘‘ফুলিং গচ্ছতীতি ফুলিঙ্গো’’তি ৰুত্তং। তিকং ছারিকাযং। মলীনকংসৰত্থাদীনং তং দিত্তিং সেতি পৰত্তেতীতি <span class="bld">ভস্মং, ম</span>পচ্চযো, ভসতি ৰা অধো পততি ৰত্থাদীনং মলমেতেনাতি <span class="bld">ভস্মং।</span> কংসাদীনং সুক্কভাৰত্থং ইচ্ছিতব্বত্তা ইট্ঠি অভিলাসো সোভনং এতস্সা অত্থীতি <span class="bld">সেট্ঠি,</span> ‘‘সপক্খকো সলোমকো’’ত্যাদীসু ৰিয <span class="bld">স</span>সদ্দস্স ৰিজ্জমানত্থত্তা। মলস্স সরণং করোতীতি সারিকা, সা এৰ <span class="bld">ছারিকা,</span> যথা ‘‘সল়াযতন’’ন্ত্যাদীসু।</p>
<p class="bodytext"><a name="para36"></a><span class="paranum">৩৬</span>. দ্বযং উণ্হছারিকাযং। উণ্হত্তা কুক্কুং কুচ্ছিতং লাতীতি কুক্কুলো, ‘‘কুক্কু ৰিদত্থিযং হত্থে, পকোট্ঠে কুচ্ছিতেপি চে’’তি হি <span class="bld">নানত্থসঙ্গহে</span> ৰুত্তং। কুক্কুং ৰা হত্থং লুনাতি ছিন্দতি দহতীতি কুক্কুলো, সো এৰ <span class="bld">কুক্কুল়ো</span> <a name="M0.0039"></a>। উণ্হমেৰ ভস্মং <span class="bld">উণ্হভস্মং,</span> তস্মিং। তিকং দিত্তকট্ঠাদিন্ধনে। অঙ্গতি হানিং গচ্ছতীতি <span class="bld">অঙ্গারো, আর</span>পচ্চযো, পুন্নপুংসকোযং। ‘‘অলাতে’নিত্থি কুজে’ঙ্গারো’’তি হি <span class="bld">তিকণ্ডসেসে</span> <span class="note">[তিকণ্ডসেস ৩.৩২৯]</span> ৰুত্তং। হানিমেৰ লাতি, ন ঠিতিং ৰিসেসঞ্চাতি <span class="bld">অলাতং।</span> উদ্ধং ধূমং মুঞ্চতীতি উম্মুতং, তদেৰ <span class="bld">উম্মুকং।</span> পঞ্চকং কট্ঠাদিন্ধনে। সন্তমগ্গিং এধযতি ৰড্ঢযতীতি <span class="bld">সমিধা।</span> এধযতীতি <span class="bld">ইধুমং,</span> উমো। এধযতীতি <span class="bld">ইধো।</span> উপাদিযতে অগ্গিনেতি <span class="bld">উপাদানং।</span> এধযতীতি <span class="bld">ইন্ধনং।</span></p>
<p class="bodytext"><a name="para37"></a><span class="paranum">৩৭</span>. পঞ্চকং আলোকে। ওভাসতি দিপ্পতীতি <span class="bld">ওভাসো।</span> পকাসতি দিপ্পতীতি <span class="bld">পকাসো।</span> আলোচযতি পস্সতি এতেনাতি <span class="bld">আলোকো,</span> আলোকেতি ৰা এতেনাতি <span class="bld">আলোকো, ‘‘লোক, লোচ</span> দস্সনে’’তি ধাতুদ্বযপাঠতো। উজ্জোততীতি <span class="bld">উজ্জোতো,</span> অন্ধকারং ৰিদ্ধংসেন্তো জোততীতি ৰা <span class="bld">উজ্জোতো।</span> আ সমন্ততো তপতি দিপ্পতীতি <span class="bld">আতপো। সমা</span>তি এতে পঞ্চ তুল্যত্থাতি ভাৰো।</p>
<p class="bodytext">দসকং ৰাতে। আহারো ৰিয পাণভূতোপি কদাচি সত্তে মারেতীতি মারুতো, সোৰ <span class="bld">মালুতো।</span> পুনাতি সঙ্কারাদিকন্তি <span class="bld">পৰনো।</span> ৰাযতি গচ্ছতীতি <span class="bld">ৰাযু,</span> ৰাযতি ৰা পুপ্ফাদীনং গন্ধো যেন সো <span class="bld">ৰাযু।</span> তথা <span class="bld">ৰাতো।</span> অনন্তি পাণন্ত্যনেনেতি <span class="bld">অনিলো,</span> ইলো। সন্তং নিচ্চলং <a name="M0.0040"></a> ঈরযতি কম্পেতীতি <span class="bld">সমীরণো,</span> সমীরিতুং কম্পিতুং সীলমস্সাতি ৰা <span class="bld">সমীরণো।</span> গন্ধং ৰহতীতি <span class="bld">গন্ধৰাহো,</span> ণো। <span class="bld">ৰাযো ৰাযু</span>সদিসো, উভযত্রাপি <span class="bld">যা</span>গমো। সমন্ততো ঈরতি খিপতি রুক্খাদযোতি <span class="bld">সমীরো।</span> সদা সব্বদা গতি যস্স <span class="bld">সদাগতি।</span> সসনো, গন্ধৰহো, আসুগো, মরুতো, জগতিপাণো, পৰমানো, পভঞ্জনো ইচ্চাদীনিপি ৰাতনামানি।</p>
<p class="bodytext"><a name="para38"></a><span class="paranum">৩৮</span>. ইমে ছ ৰক্খমানা <span class="bld">ৰাযুভেদা</span> ৰাযুৰিসেসা, উদ্ধং গচ্ছতীতি <span class="bld">উদ্ধঙ্গমো,</span> উচ্চারপস্সাৰাদীনং নীহরণৰসেন অধোভাগং গচ্ছতীতি <span class="bld">অধোগমো।</span> কুচ্ছিম্হি উদরে তিট্ঠতীতি <span class="bld">কুচ্ছিট্ঠো।</span> কোট্ঠে অন্তে সেতি তিট্ঠতীতি <span class="bld">কোট্ঠাসযো।</span> পুনপ্পুনং সসন্তি যেন <span class="bld">অস্সাসো,</span> বহিনিক্খন্তৰাতো। পস্সাসোতি অন্তোপৰিসনকৰাতোপি ‘‘অস্সাসো’’তি এতেন সঙ্গয্হতে সহচারিতত্তা। সব্বঙ্গেসু অনুসরতি সীলেন সেদলোহিতাদিসম্পাদনতোতি <span class="bld">অঙ্গানুসারী। অমরকোসে</span> পনাযং ৰাতো ঠানব্যাপারভেদেন পঞ্চধা কথিতো <span class="note">[পাণো’পানো সমানোচোদানব্যানা চ ৰাযৰো সরীরট্ঠা ইমে (অমর ১.৬৭)]</span>, <span class="bld">টীকায</span>ঞ্চস্স –</p>
<p class="gatha1">‘‘হদযে পাণো গুদে’পানো, সমানো নাভিমজ্ঝট্ঠো।</p>
<p class="gathalast">উদানো কণ্ঠদেসে তু, ব্যানো সব্বঙ্গসন্ধিসু <span class="note">[হদযে পাণো গুদে’পানো, সমানো নাভিসণ্ঠিতো। উদানো কণ্ঠদেসট্ঠো, ব্যানো সব্বসরীরগো ইতি ঠাননিণ্ণযো (চিন্তামণিটীকা)]</span>॥</p>
<p class="bodytext">তত্রপাণোঅন্নপ্পৰেসাদিকরো <a name="M0.0041"></a>। অপানো মুত্তকরীসসুক্কৰিসট্ঠিকরো। সমানো মজ্ঝে অন্নপচনাদিকরো। উদানো ভাসিতগীতাদিকরো। ব্যানো সেদরত্তসৰনুম্মেসনিমেসগত্যাদিকরো <span class="note">[খেদচেট্ঠাউম্মেসনিম্মেসগত্যাদিকরো (ক॰)]</span>। পকট্ঠেন অনন্ত্যনেন ভত্তাদিপ্পৰেসনতোতি <span class="bld">পাণো।</span> মুত্তাদিকং অপনেত্বা অনন্ত্যনেনাতি <span class="bld">অপানো।</span> সম্মা অনন্তি অনেন ভুত্তপরিপাচনতোতি <span class="bld">সমানো।</span> উদ্ধমনন্ত্যনেন ভাসিতাদো সামত্থিযজননতোতি <span class="bld">উদানো।</span> ৰিসেসেন অনন্ত্যনেন সেদরত্তসেম্হাদি <span class="note">[খেদচেট্ঠাদি (চিন্তামণিটীকা)]</span> সম্পাদনতোতি <span class="bld">ব্যানো’’</span>তি <span class="note">[তংব্যাপারা চ যথা – অন্নপ্পৰেসনং মুত্তা-দ্যুস্সগ্গো’ন্নৰিপাচনং ভাসণাদি নিমেসাদি, তংব্যাপারা কমা ইমে (চিন্তামণিটীকা)]</span> ৰুত্তং।</p>
<p class="bodytext"><a name="para39"></a><span class="paranum">৩৯</span>. দ্বযং অন্তোপৰিসনকৰাতে। আনং ৰুচ্চতি বহিনিক্খমনৰাতো, ততো অপগতং <span class="bld">অপানং।</span> অস্সাসতো অপগতো <span class="bld">পস্সাসো।</span> দ্বযং বহিনিক্খমনৰাতে। আদিম্হি পৰত্তো সাসো <span class="bld">অস্সাসো।</span> অনন্তি পাণন্ত্যনেনেতি আনং, আদিম্হি পৰত্তং আনং <span class="bld">আনং,</span> একস্সাকারস্স লোপো।</p>
<p class="bodytext"><a name="para40"></a><span class="paranum">৪০</span>. <span class="bld">ৰেগখিপ্পা</span>দযো ৰাতধম্মত্তেন নিচ্চপ্পৰত্তিকা ইতি তপ্পক্কমে <span class="note">[তপ্পক্কমেন তক্কমেন (ক॰)]</span> উচ্চন্তে। তত্র <span class="bld">রয</span>ন্তং ৰেগে। সব্বত্র করণসাধনং। ইচ্ছিতট্ঠানং ৰজন্তি পাপুণন্তি এতেনাতি <span class="bld">ৰেগো।</span></p>
<p class="gatha1">‘‘ক্রিযাৰাচিত্তমাখ্যাতুং <a name="M0.0042"></a>, একেকত্থো নিদস্সিতো।</p>
<p class="gathalast">পযোগতোনুগন্তব্বা, অনেকত্থা হি ধাতৰো’’তি <span class="note">[চন্দ্রধাতুপাঠে]</span>॥</p>
<p class="bodytext">ৰুত্তত্তা <span class="bld">ৰজ</span>ধাতু পাপুণনেপি পৰত্ততি, এৰং সব্বত্র, <span class="bld">অ</span>কারস্স <span class="bld">এ।</span> জৰন্তি এতেনাতি <span class="bld">জৰো,</span> রযন্তি গচ্ছন্তি এতেনাতি <span class="bld">রযো।</span></p>
<p class="bodytext"><span class="bld">খিপ্পা</span>দিনৰকং সীঘে। অথ জৰসীঘানং কো ভেদো? সৰেগগতিৰচনা <span class="bld">জৰা</span>দযো, <span class="bld">সীঘা</span>দযো তু ধম্মৰচনা, তথা চ ‘‘সীঘং পচতি <span class="note">[পস্সতি (ক॰)]</span>, সীঘং গচ্ছতী’’তি পযোগো, ন তু ‘‘জৰং পচতি, জৰংগচ্ছতী’’তি পন পযোগো। ‘‘ৰেগেন গচ্ছতি, জৰেন গচ্ছতী’’ত্যাদীসু কথং? তত্র ভেদস্স ৰত্তুমিচ্ছিতত্তা ন দোসো। খিপ্পতি পেরতীতি <span class="bld">খিপ্পং, খিপ</span> পেরণে। সযতীতি <span class="bld">সীঘং, সী</span> সযে, <span class="bld">ঘ</span>পচ্চযো। ব্যুপ্পত্তি হি যথা কথঞ্চিপি ভৰতি, সঞ্ঞা তু লোকতোৰাৰগন্তব্বা, সব্বত্রেৰং। তরতীতি <span class="bld">তুরিতং।</span> লঙ্ঘতীতি <span class="bld">লহু, লঙ্ঘ</span> গতিসোসনেসু, <span class="bld">ঘ</span>স্স <span class="bld">হো,</span> নিগ্গহীতলোপো, <span class="bld">উ</span>পচ্চযো চ, লহুপরিযাযো <span class="bld">লঘু</span>সদ্দোপ্যত্থি। অসতি খেপতীতি <span class="bld">আসু,</span> উ। তরতীতি <span class="bld">তুণ্ণং,</span> রস্স <span class="bld">ণো।</span> অরতি গচ্ছতীতি <span class="bld">অরং।</span> ন ৰিলম্বীযতি ন ওহীযতীতি <span class="bld">অৰিলম্বিতং, লবি</span> অৰসংসনে। তুৰট্টতি সযতীতি <span class="bld">তুৰট্টং,</span> তুরিতভাৰেন ৰত্ততীতি ৰা <span class="bld">তুৰট্টং, রিত</span>লোপো।</p>
<p class="bodytext"><a name="para41"></a><span class="paranum">৪১</span>. অরিযাসামঞ্ঞস্স পুব্বড্ঢং সন্ততে। এত্থ চ অট্ঠসু গণেসু ছট্ঠো সব্বলহুকো, ততোপরে ছগ্গণা স <a name="M0.0043"></a>, ভ, স, ভ, ভ, ভা, অট্ঠমো গো। সমন্ততো তনোতীতি <span class="bld">সততং।</span> নাসভাৰেন ন ইচ্চং ন গন্তব্বং <span class="bld">নিচ্চং,</span> নাসং ৰা ন গচ্ছতীতি <span class="bld">নিচ্চং।</span> ‘‘নাগো’’ত্যাদীসু ৰিযাতি এত্থাপি ন দোসো, তস্স <span class="bld">চো।</span> ন ৰিরমতীতি <span class="bld">অৰিরতং।</span> ন আরমতীতি <span class="bld">অনারতং।</span> সমন্ততো, পুনপ্পুনং ৰা তনোতীতি <span class="bld">সন্ততং।</span> ন অৰরমতীতি <span class="bld">অনৰরতং।</span> সদা ধৰতি গচ্ছতীতি <span class="bld">ধুৰং।</span> ‘‘ধু গতিথেরিযেসূ’’তি <span class="bld">কাতন্ত</span>ধাতু।</p>
<p class="bodytext">ৰিপুলাড্ঢং অতিসযে। এত্থ হি অযুগপাদে দ্বাদসমত্তা, যুগে অট্ঠারসমত্তা, সব্বাসু অরিযাসু পঠমে পাদে দ্বাদসমত্তা, দুতিযে অট্ঠারস, ততিযে দ্বাদস, চতুত্থে পঞ্চদস। যদা পন পঠমততিযেসু পরিহাযন্তি, তদা যুগে অধিকা হোন্তি, ইদং ৰিপুলালক্খণং। অথ সততাতিসযানং কো ভেদো? সততং সন্ততি অৰিচ্ছেদোক্রিযন্তরেহি অব্যৰধানং, অতিসযো তু পোনোপুঞ্ঞং, পকট্ঠো চ। তেসু পোনোপুঞ্ঞং ক্রিযাব্যাৰুত্তি, পকট্ঠো তু ক্রিযাৰযৰানং উক্কংসতা। ভাসতি সব্বেসন্তি <span class="bld">ভুসং, আ</span>স্স <span class="bld">উ।</span> ভস্সতি অধো পততীতি ৰা <span class="bld">ভুসং। ভস</span> অধোপতনে, <span class="bld">অ</span>স্স <span class="bld">উ।</span> অতিসযনং <span class="bld">অতিসযো,</span> অতিক্কমিত্বা ৰাসযনং পৰত্তনং <span class="bld">অতিসযো।</span> দহতি সব্বন্তি <span class="bld">দল়্হং, হ</span>তো পুব্বে <span class="bld">ল়ো,</span> দলতি ৰিদারযতীতি ৰা <span class="bld">দল়্হং, হ</span>পচ্চযো, দহন্তো লাতীতি ৰা <span class="bld">দল়্হং,</span> ৰণ্ণৰিপরিযযো, অভিসযো চ দল়্হঞ্চ অতিসযদল়্হা। তরতি অতিক্কমতীতি <span class="bld">তিব্বং, র</span>স্স <span class="bld">ৰো, অ</span>স্স <span class="bld">ই।</span> এতি গচ্ছতীতি একো, সো এৰ <span class="bld">এক</span>ন্তং, একং তরতি অতিক্কমতীতি ৰা <span class="bld">এক</span>ন্তং। মত্ততো অতিক্কন্তং <span class="bld">অতিমত্তং।</span> বহুং লাতীতি <span class="bld">বাল়্হং, উ</span>লোপো, ৰণ্ণৰিপরিযযো চ <span class="bld">হ</span>সদ্দো। অতিৰেলং, অচ্চত্থং, নিব্ভরং, নিতন্তং, গাল়্হংইচ্চাদীনিপি অতিসযে।</p>
<p class="bodytext">দব্বং সত্বং, তংৰিপরীতে ধম্মমত্তে ৰত্তমানা <span class="bld">বাল়্হ</span>পরিযন্তা <span class="bld">খিপ্পা</span>দযো <span class="bld">অতিসযং</span> ৰিনা <span class="bld">পণ্ডকে</span> নপুংসকে ৰত্তন্তি <a name="M0.0044"></a>। খিপ্পং ভৰতি <span class="note">[‘‘খিপ্প ভৰভী’’তি পদদ্বযং অধিকং ৰিয দিস্সতি]</span>, অতিসযো পুল্লিঙ্গো, অস্স গুণস্সাতিসযো, অস্স দব্বস্সাতিসযো ইতি। ‘‘খিপ্পং ভুঞ্জতি, সততং জুহোতি, সততং রমণীযো’’ইচ্চত্র তু ক্রিযাৰিসেসনত্তাযেৰ পণ্ডকত্তং। <span class="bld">তেসু</span> খিপ্পাদীসু যে <span class="bld">দব্বগা</span> দব্বাভিধাযিনো, তে <span class="bld">তীসু</span> লিঙ্গেসু। ‘‘দব্বধম্মো লিঙ্গ’’ন্তি দস্সনন্তরং। যথা খিপ্পা জরা, খিপ্পো মচ্চু, খিপ্পং গমনং। সন্ততা তণ্হা, সন্ততং দুক্খং, সন্ততো আকাসো। অতিমত্তা ক্রিযা, অতিমত্তো নরো, অতিমত্তং পদং ইচ্চাদি।</p>
<p class="bodytext"><a name="para42-43"></a><span class="paranum">৪২-৪৩</span>. দ্বাদসকং মারে। হরনযনগ্গিদড্ঢত্তা <span class="note">[তিনযনগ্গিদড্ঢত্তা (ক॰)]</span> নত্থি ৰিগ্গহো সরীরমেতস্স <span class="bld">অৰিগ্গহো।</span> কামযতি রতিচ্ছং উপ্পাদযতীতি <span class="bld">কামো,</span> কারিতন্তা <span class="bld">অ</span>পচ্চযো। সিঙ্গাররূপেন পাণীনং মনসি ভৰতীতি <span class="bld">মনোভূ।</span> পঞ্চকামগুণেসু মদযতীতি <span class="bld">মদনো।</span> লোকানং অন্তং ৰিনাসং করোতীতি <span class="bld">অন্তকো।</span> ৰসে ৰত্তেতি সীলেনাতি <span class="bld">ৰসৰত্তী।</span> পাপং ইচ্ছতি করোতি, তেন যুত্তোতি ৰা <span class="bld">পাপিমা।</span> পরতো জাযতীতি পজা, অচ্ছন্দিকা, তাসং পতি <span class="bld">পজাপতি।</span> যে কুসলধম্মেসু পমত্তা, তেসমেৰ বন্ধু <span class="bld">পমত্তবন্ধু।</span> কণ্হধম্মযুত্ততায <span class="bld">কণ্হো।</span> কুসলধম্মে মারেতীতি <span class="bld">মারো।</span> অকুসলধম্মে ন মুঞ্চতীতি <span class="bld">নমুচি।</span> মীনকেতনো, কন্দপ্পো, দপ্পকো, অনঙ্গো, পঞ্চসরো, সম্বরারি, মনসিজো, কুসুমেসু <a name="M0.0045"></a>, অনঞ্ঞজো, পুপ্ফধন্বা, রতিপতি, মকরদ্ধজোইচ্চাদীনিপি ৰিণ্হুসুতস্স কামস্স নামানি।</p>
<p class="bodytext">তণ্হা অরতী রগা চেতি এতা তিস্সো <span class="bld">তস্স</span> মারস্স ধীতরো। যো তং পস্সতি, তং তসিতং করোতীতি <span class="bld">তণ্হা, স</span>লোপো, ণ্হা চ। পরেসং কুসলধম্মেসু অরতিং করোতীতি <span class="bld">অরতী।</span> রজ্জন্তি এত্থাতি <span class="bld">রগা। তস্স</span> মারস্স হত্থী গিরিমেখলো নাম। সরীরমহন্তভাৰেন গিরিসদিসত্তা গিরি ৰিযাতি গিরি। মারেন মমাযনৰসেন ‘‘অযং মে হত্থী মেখলো নাম হোতূ’’তি কতনামত্তা মেখলা ৰিযাতি মেখলোতি সমুদিতনামদ্বযেন একমেৰ হত্থিং ৰদতি, যথা ‘‘ৰজিরাসনি, সীতুণ্হ’’ন্তি।</p>
<p class="bodytext"><a name="para44"></a><span class="paranum">৪৪</span>. তিকং যমে। পজাসংযমনতো যমা, মচ্চুপ্পভুতযো অস্স কিঙ্কারা, তেসু রাজতেতি <span class="bld">যমরাজা।</span> তেধাতুকেসুপি আণাপৰত্তকত্তা মহন্তো ৰিসযো এতস্স ৰিসযী, ণী, সো এৰ <span class="bld">ৰেসাযী।</span> যত্থ লক্খণেন ন সিজ্ঝতি, তত্থ সব্বত্র ‘‘যদাদিনা ৰা নিরুত্তিনযেন ৰা সদ্দসিদ্ধি ৰেদিতব্বা’’তি হি পুব্বে ৰুত্তং, দুক্খজনকত্তা ৰা ৰিসদিসট্ঠানং গচ্ছন্তীতি ৰেসা, নেরযিকা, তেসং অধিপতিভাৰেন অযতি পৰত্ততীতি <span class="bld">ৰেসাযী,</span> ঈ। যমানং রাজা <span class="bld">যমো।</span> ধম্মরাজো, কতন্তো, সমৰত্তী, কালো, দণ্ডধরো, অন্তকোইচ্চাদীনিপি যমস্স নামানি। <span class="bld">অস্স</span> যমস্স আৰুধং নযনমেৰ। তেন কির কোধচিত্তেন ওলোকিতমত্তেন সত্তানং সরীরানি আতপে খিত্তঘতপিণ্ডানি ৰিয ৰিলীযন্তীতি।</p>
<p class="bodytext">দ্বযং <a name="M0.0046"></a> অসুরভেদে। এতেসঞ্হি সতিপি দেৰভাৰে হেট্ঠা নিৰাসিতভাৰসামঞ্ঞতো এত্থ ৰচনং, মারস্স পন সত্তানমনত্থকারকতাসামঞ্ঞেন যমেন সদ্ধিং ৰচনং তক্করত্তা। যুদ্ধাদীসু ৰেপিতং কম্পিতং চিত্তমেতস্স <span class="bld">ৰেপচিত্তি</span> <span class="note">[সং॰ নি॰ অট্ঠ॰ ১.১.২৫৬]</span>। পুণ্ণং লোমং যস্স সো <span class="bld">পুলোমো,</span> পুলামহতী উমা কিত্তি, কন্তি ৰা যস্সাতি <span class="bld">পুলোমো।</span> ‘‘উমাতসীহেমৰতি-হলিদ্দাকিত্তিকন্তিসূ’’তি হি <span class="bld">নানত্থসঙ্গহে</span> ৰুত্তং। অযং পন সক্কস্স ভরিযায সুজাতায পিতা। দ্বযং কিন্নরে। অস্সমুখনরসরীরতায কুচ্ছিতো পুরিসো, কিঞ্চি ৰা পুরিসো, পুরিসসদিসোতি ৰা <span class="bld">কিম্পুরিসো।</span> এৰং <span class="bld">কিন্নরো।</span> তুরঙ্গৰদন, অস্সমুখাদীনিপি কিন্নরস্স নামানি।</p>
<p class="bodytext"><a name="para45-46"></a><span class="paranum">৪৫-৪৬</span>. অদ্ধপজ্জেন আকাসস্স নামানি। তেসং তেসং ৰত্থূনং অন্তরং নানত্তং ইক্খতে লোকো এত্থ, অনেনাতি ৰা <span class="bld">অন্তলিক্খং, র</span>স্স <span class="bld">লো।</span> ইক্খনং ৰা দস্সনং ইক্খা, তস্স অন্তরং কারণং <span class="bld">অন্তলিক্খং।</span> খনতি ব্যৰধানন্তি <span class="bld">খং,</span> ক্বি। সব্বগহগামণিনো আদিচ্চস্স পথো মগ্গো <span class="bld">আদিচ্চপথো।</span> ন ভৰতীতি <span class="bld">অব্ভং।</span> গচ্ছন্ত্যনেন দেৰাতি <span class="bld">গগনং,</span> যু, মস্স <span class="bld">গো।</span> অম্বতে সদ্দাযতে অত্রাতি <span class="bld">অম্বরং,</span> রো। <span class="bld">হয</span> গতিম্হি, ৰিসেসেন হযতি গচ্ছতি সব্বত্রাতি <span class="bld">ৰেহাসো, য</span>স্স <span class="bld">সো,</span> ৰিগতো ৰা হাসো চিত্তস্স এত্থারম্মণালাভতোতি <span class="bld">ৰেহাসো।</span> অনিলস্স ৰাতস্স পথো <span class="bld">অনিলপথো।</span> ভুসং কাসন্তে দিপ্পন্তে পদত্থা এতেনাতি <span class="bld">আকাসো,</span> ন কস্সতি ন ৰিলেখীযতীতি ৰা <span class="bld">আকাসো।</span> ন ভৰতি <a name="M0.0047"></a> এত্থ কিঞ্চিপি ৰত্থূতি <span class="bld">নভং,</span> নত্থি ভূমি এত্থাতি ৰা <span class="bld">নভং,</span> ন ভাযন্তি পক্খিনো অনেন, এত্থাতি ৰা <span class="bld">নভং।</span> ৰিনো পক্খিনো হযন্তি গচ্ছন্তি এত্থাতি <span class="bld">ৰেহাযসং,</span> অসো। তারা ৰুচ্চন্তি নক্খত্তাদযো, তেসং পথো <span class="bld">তারাপথো।</span> সুরানং দেৰানং পথো <span class="bld">সুরপথো।</span> ন হঞ্ঞতেতি <span class="bld">অঘং, হন</span>স্স <span class="bld">ঘো।</span> অনন্তং, ৰিসণুপদংইচ্চাদীনিপি আকাসস্স নামানি।</p>
<p class="bodytext"><a name="para47-48"></a><span class="paranum">৪৭-৪৮</span>. <span class="bld">মেঘাদ্যে</span>কাদসকং মেঘে। মেহতি ঘরতি সেচতীতি <span class="bld">মেঘো।</span> ৰারিং ৰহতীতি <span class="bld">ৰলাহকো, ৰারি</span>সদ্দস্স <span class="bld">ৰো, ৰ</span>স্স <span class="bld">লো</span> <span class="note">[পাণিনি ৬.৩.১০৯; মোগ্গল্লানপঞ্চিকা ১.৪৭; নীতি-সুত্ত ১৩৪০, ১৩৪৩]</span>। দিব্বন্তি ৰুড্ঢিং ৰিরূল়্হিং গচ্ছন্তি লোকা অনেনাতি <span class="bld">দেৰো।</span> পজানং লোকানং অন্নং ভোজনং ভৰতি এতেনাতি <span class="bld">পজ্জুন্নো,</span> অকারস্সুকারো। অম্বুং উদকং ধারেতীতি <span class="bld">অম্বুধরো।</span> লোকানং সন্তাপং হন্তীতি <span class="bld">ঘনো, হ</span>স্স <span class="bld">ঘো।</span> জলধারং ধারেতীতি <span class="bld">ধারাধরো।</span> জীৰনং জলং মূতং বন্ধমনেনেতি <span class="bld">জীমূতো, ৰন</span>সদ্দলোপো, লোকানং ৰা জীৰিতং মুনাতি বন্ধতীতি <span class="bld">জীমূতো, ৰিত</span>লোপো, <span class="bld">জীৰিত</span>স্স <span class="bld">জী</span> আদেসো ৰা <span class="note">[পাণিনি ৬.৩.১০৯; মোগ্গল্লানপঞ্চিকা ১.৪৭; নীতি-সুত্ত ১৩৪০, ১৩৪৩]</span>। এৰং অঞ্ঞত্র। ৰারিং ৰহতীতি <span class="bld">ৰারিৰাহো।</span> অম্বুং দদাতীতি <span class="bld">অম্বুদো।</span> আপং ভরতীতি <span class="bld">অব্ভং,</span> ক্বি, <span class="bld">প</span>স্স <span class="bld">বো।</span></p>
<p class="bodytext">তিকং ৰুট্ঠিযং। ৰস্সতি সিঞ্চতীতি <span class="bld">ৰস্সং, ৰস্স</span> সেচনে। এৰং <span class="bld">ৰস্সনৰুট্ঠিযো।</span></p>
<p class="bodytext">পঞ্চকং <a name="M0.0048"></a> ৰিজ্জুযং। সততং ঈরতি কম্পতীতি সতেরো, <span class="bld">ত</span>লোপো, সো এৰ <span class="bld">সতেরিতা।</span> খণমত্তম্পি ন তিট্ঠতীতি <span class="bld">অক্খণা।</span> কুটিলং অচিরট্ঠাযিতত্তা ৰিরূপং হুত্বা জৰতীতি <span class="bld">ৰিজ্জু।</span> ৰিজ্জোততীতি <span class="bld">ৰিজ্জুতা।</span> অচিরং পভা যস্স <span class="bld">অচিরপ্পভা।</span></p>
<p class="bodytext"><a name="para49"></a><span class="paranum">৪৯</span>. চতুক্কং মেঘনাদে। মেঘানং নাদো <span class="bld">মেঘনাদো।</span> ধনীযতে <span class="bld">ধনিতং</span><span class="note">[থনিতং (সী॰)]</span>, <span class="bld">ধন</span> সদ্দে। গজ্জনং <span class="bld">গজ্জিতং, গজ্জ</span> সদ্দে। রসীযতে <span class="bld">রসিতং। আদি</span>না হরাদাদি <span class="note">[সব্বত্র নপুংসকেভাৰে তো, আদিনা স্বনিতধনিতাদযো (চিন্তামণিটীকা), আদিনা ধনিতহরাদরাসাদযো (ব্যাখ্যাসুধাটীকা)]</span>। দ্বযং সক্কধনুম্হি। ইন্দস্স আৰুধং ধনু চ <span class="bld">ইন্দাৰুধং, ইন্দধনু</span> চ। ৰাতেন খিত্তমম্বু <span class="bld">ৰাতক্খিত্তম্বু,</span> বিন্দু। সীতং করোতীতি <span class="bld">সীকরো,</span> সিঞ্চতীতি ৰা <span class="bld">সীকরো, চ</span>স্স <span class="bld">কো, অরো</span> চ, ৰাতৰসেন ৰা ততো ততো সরতীতি <span class="bld">সীকরো, অ</span>স্স <span class="bld">ঈ,</span> মজ্ঝে <span class="bld">কা</span>গমো চ।</p>
<p class="bodytext"><a name="para50"></a><span class="paranum">৫০</span>. তিকং জলধারাযং। ৰেগতো জলধারানং সং ভুসং পতনং আসারো, পুনপ্পুনং সরতীতি <span class="bld">আসারো।</span> ৰেগং ধারেতীতি <span class="bld">ধারা।</span> অধো পততীতি <span class="bld">সম্পাতো, সং</span>সদ্দো অধোভাগে <span class="note">[ৰেগতো জলধারানং সম্ভূয পতনং ধারাসম্পাতো, সর গতিযং ঘউ ইতি আসারো (চিন্তামণিটীকা)]</span>। দ্বযং ৰস্সোপলে। করেন হত্থেন গয্হুপগত্তা <span class="bld">করকা,</span> জলং পিণ্ডং করোতীতি ৰা <span class="bld">করকা,</span> ‘‘ৰস্সোপলে <a name="M0.0049"></a> তু করকা, করকোপি চ দিস্সতে’’তি <span class="bld">রুদ্দো, কর</span>সদ্দোত্র। ‘‘করো ৰস্সোপলে পাণি-সোণ্ডাপচ্চাযরংসিসূ’’তি <span class="bld">নানত্থসঙ্গহে</span> ৰুত্তং। ঘনতো, ঘনকালে ৰা সঞ্জাতং উপলং সিলা <span class="bld">ঘনোপলং।</span> দুট্ঠু দিনং <span class="bld">দুদ্দিনং,</span> অযং <span class="bld">দুদ্দিন</span>সদ্দো মেঘচ্ছন্নাহে ৰত্ততি, অসোভনত্থোপ্যত্থি <span class="bld">দুদ্দিন</span>সদ্দো, অগুণৰচনতাযং ৰাচ্চলিঙ্গো।</p>
<p class="bodytext"><a name="para51-52"></a><span class="paranum">৫১-৫২</span>. ছক্কং তিরোধানে। <span class="bld">ধর</span> আৰরণে, <span class="bld">অপা</span>দিপুব্বো। অপিধরতি আৰুণোতীতি <span class="bld">পিধানং, অ</span>লোপো। অপধরতীতি <span class="bld">অপধারণং।</span> তিরো ধরতি পিদহতীতি <span class="bld">তিরোধানং।</span> অন্তরং ধরতীতি <span class="bld">অন্তরধানং,</span> নিগ্গহীতলোপো। অপিধরতীতি <span class="bld">অপিধানং।</span> এত্থ চ <span class="bld">অপা</span>দিউপসগ্গা ধাতুনো আৰরণত্থজোতকা। ছাদযতীতি <span class="bld">ছাদনং।</span> ব্যৰধা, অন্তরধিইচ্চাদযোপি তিরোধানে।</p>
<p class="bodytext">সাদ্ধপজ্জেন চন্দস্স নামানি। ইন্দতি নক্খত্তানং পরমিস্সরিযং করোতীতি <span class="bld">ইন্দু।</span> চন্দতি হিলাদযতি সুখযতি পজন্তি <span class="bld">চন্দো।</span> নক্খত্তানং রাজা <span class="bld">নক্খত্তরাজা।</span> উমা কন্তি, তায সহ ৰিজ্জতীতি <span class="bld">সোমো,</span> সুখং অভিস্সৰতীতি ৰা <span class="bld">সোমো, ম</span>পচ্চযো। নিসং রত্তিং করোতি, তত্থ ৰা করো রংসি এতস্স <span class="bld">নিসাকরো।</span> অন্ধকারং উসেন্তি দহন্তি ৰিনাসেন্তীতি ওসা, রংসযো, তে এত্থ ধিযন্তি পতিট্ঠহন্তীতি ওসধি, তারাৰিসেসো, তস্স ঈসো পতি <span class="bld">ওসধীসো।</span> হিমো সীতলো রংসি যস্স <span class="bld">হিমরংসি।</span> সসো অঙ্কো লক্খণং যস্স <span class="bld">সসঙ্কো।</span> চন্দং কপ্পূরং মাতি সদিসং নযতীতি <span class="bld">চন্দিমা। ই</span>কারাদেসো। সসলক্খণমেত্থ অত্থি <span class="bld">সসী</span> <a name="M0.0050"></a>। সসতি ৰা হিংসতি উণ্হগুণন্তি <span class="bld">সসী, ঈ</span>পচ্চযো তদুপলক্খিতে তদুপচারং। সীতা রংসযো যস্সত্থীতি <span class="bld">সীতরংসি।</span> নিসায রত্তিযা নাথো তদালঙ্কারভাৰতোতি <span class="bld">নিসানাথো।</span> উল়ূনং তারানং রাজা <span class="bld">উল়ুরাজা।</span> মাতি অত্তানং কপ্পূরেন সদিসং করোতীতি <span class="bld">মা, মা</span>সদ্দোযং পুমে, তংসহচরণতো উল়ুরাজাদযোপি। হিমংসু, কুমুদবন্ধু, ৰিধু, সুধংসু, সুব্ভংসু, নিসাপতি, মিগঙ্কো, কলানিধি, দ্বিজরাজো, সসধরো, নক্খত্তেসোইচ্চাদীনিপি চন্দস্স নামানি।</p>
<p class="bodytext"><a name="para53-54"></a><span class="paranum">৫৩-৫৪</span>. সোল়সন্নং ভাগানং পূরণো <span class="bld">সোল়সমো</span> ভাগো চন্দস্স কলা, <span class="bld">কল</span> সঙ্খ্যানে, কলীযতে একাদিনা সঙ্খ্যাযতেতি <span class="bld">কলা।</span> দ্বযং চন্দস্স সরীরে। মঞ্ঞতে ঞাযতে অনেনেতি <span class="bld">বিম্বং। মন</span>তো <span class="bld">ৰ</span>পচ্চযো, নিপাতনা মস্স <span class="bld">বো,</span> অস্সি, <span class="bld">ন</span>স্স <span class="bld">মো, ৰ</span>স্স <span class="bld">বো, বিম্ব</span>সদ্দো অনিত্থিযং। মণ্ডযতেতি <span class="bld">মণ্ডলং,</span> অলো, ইত্থিযং মণ্ডলী, অযং তীস্বপি <span class="note">[বিম্বো অনিত্থী, মণ্ডলং তীসু (অমর ৩.১৫)]</span>।</p>
<p class="bodytext">পাদহীনপজ্জেন অদ্ধভাগো। অসতি খেপেতি সমুদাযন্তি <span class="bld">অড্ঢো,</span> তো। তথা <span class="bld">অদ্ধো। উপড্ঢো</span>তি উপসগ্গেন পদং ৰড্ঢিতং, এতে তযো পুমে। খণ্ডযতি সমুদাযন্তি <span class="bld">খণ্ডং।</span> সক্যতে <a name="M0.0051"></a> উব্বাহনাদীসু থোকত্তাতি <span class="bld">সকলং,</span> অলো, <span class="bld">খণ্ডসকলা</span> ৰা পুমে, সত্থে রূপভেদতো নপুংসকে। এতে চ <span class="bld">অড্ঢা</span>দযো তযো অসমে ভাগে পুমে, সমে তু নপুংসকেতি রূপভেদেনাহ ‘‘অদ্ধং ৰুত্তং সমে ভাগে’’তি। খণ্ডাদিদ্বযং পন অসমেপি ৰত্তমানং পুন্নপুংসকে ৰত্ততি, তস্মা ‘‘অদ্ধং ৰুত্তং সমে ভাগে’’তি এত্থ ‘‘অড্ঢং, উপড্ঢ’’ন্তি ইদং দ্বযম্পি সঙ্গহিতং <span class="note">[অসমভাগে পুমানি, সমে অংসে নপুংসকত্তং রূপভেদতো, উপচারতো তব্ভাগৰতি ৰাচ্চলিঙ্গো – অদ্ধা সাটী, অদ্ধং ৰত্থং অদ্ধো কম্বলো (চিন্তামণিটীকা)]</span>।</p>
<p class="bodytext"><span class="bld">পসাদা</span>দযো চন্দে অৰস্সম্ভাৰিনো, অঞ্ঞত্র তু পাসঙ্গিকা ইতি চন্দপক্কমে উচ্চন্তে। ৰিসেসেন সাদযতি পসাদযতীতি <span class="bld">পসাদো।</span> এৰং পসন্নো, সো এৰ <span class="bld">পসন্নতা।</span></p>
<p class="bodytext">তিকং চন্দপ্পভাযং। কুমুদস্সাযং ৰিকাসো <span class="note">[ৰিকারো (ক॰)]</span> <span class="bld">কোমুদী।</span> চন্দং আচিক্খতি পটিপাদযতীতি <span class="bld">চন্দিকা।</span> জুতি অস্সাত্থীতি <span class="bld">জুণ্হা। ত</span>স্স <span class="bld">ণো, হ</span>পচ্চযো চ, চন্দস্স ৰা জুতিং সোভং নয্হতি বন্ধতীতি <span class="bld">জুণ্হা।</span></p>
<p class="bodytext">চতুক্কং সোভনমত্তে। কনতি দিপ্পতীতি <span class="bld">কন্তি, কন</span> দিত্তিযং, কামীযতীতি ৰা <span class="bld">কন্তি।</span> সুন্দরং ভাতি দিপ্পতীতি <span class="bld">সোভা।</span> জোতযতীতি <span class="bld">জুতি।</span> ছাদযতীতি <span class="bld">ছৰি। ছদ</span> সংৰরণে, <span class="bld">ৰি</span>পচ্চযো, <span class="bld">দ</span>লোপো।</p>
<p class="bodytext"><a name="para55"></a><span class="paranum">৫৫</span>. সত্তকং লক্খণে। কং অত্তানং লঙ্কযতি হীনং করোতীতি <span class="bld">কলঙ্কো।</span> লঞ্ছতে লক্খতে অনেনেতি <span class="bld">লঞ্ছনং</span> <a name="M0.0052"></a>। লক্খ্যতে অনেনেতি <span class="bld">লক্খং।</span> তথা <span class="bld">লক্খণং।</span> অঙ্কীযতে লক্খ্যতে অনেনেতি <span class="bld">অঙ্কো।</span> অভি ৰিসেসং জানাতি এতেনাতি <span class="bld">অভিঞ্ঞাণং।</span> চিহীযতি লক্খীযতি অনেনেতি <span class="bld">চিহনং। চিহ</span> লক্খণে।</p>
<p class="bodytext">সব্বাসং সোভানং মজ্ঝে পরমা সোভা সুসমা নাম, সোভনং সমং সব্বং অস্সং <span class="bld">সুসমা,</span> সেট্ঠা সোভা।</p>
<p class="bodytext"><a name="para56"></a><span class="paranum">৫৬</span>. গুণে ফোট্ঠব্বৰিসেসে <span class="bld">সীত</span>ন্তি নপুংসকং ভৰতি। দেৰদত্তস্স সীতং ৰত্ততি। সীতাদযো তযো <span class="bld">গুণীলিঙ্গা</span> গুণিনো লিঙ্গং গণ্হন্তি, তং যথা – সীতলা ভূমি, সীতলং জলং, সীতলো ৰাতো। উণ্হাভিতত্তেহি সেৰীযতীতি <span class="bld">সীতং,</span> তেন যুত্তো <span class="bld">সীতো। সস</span> গতিযং, ইরো, ইত্তঞ্চ, সীতত্থিকেন সরীযতীতি ৰা <span class="bld">সিসিরং।</span> সীতং গুণং লাতীতি <span class="bld">সীতলো।</span></p> 
<p class="bodytext"><span class="bld">মহিকা</span>ন্তং হিমে। হিংসতীতি <span class="bld">হিমং, স</span>স্স <span class="bld">মো,</span>নিগ্গহীতলোপো চ। <span class="bld">তুহ</span> অদনে, তোহতি হিংসতীতি <span class="bld">তুহিনং,</span> ইনো। উপরিতো সৰতীতি <span class="bld">উস্সাৰো।</span> নীহরন্তি নিস্সসন্ত্যনেনেতি <span class="bld">নীহারো,</span> নত্থি ঈহা ৰা এতস্মা হেতুভূতাতি <span class="bld">নীহারো,</span> আরো। মহীযতে রাগীহীতি <span class="note">[ৰাচাভি (চিন্তামণিটীকা)]</span> <span class="bld">মহিকা,</span> ণ্ৰু।</p>
<p class="bodytext"><a name="para57"></a><span class="paranum">৫৭</span>. ছক্কং নক্খত্তে। পুনপ্পুনং উদযত্তা ন খীযতে <span class="bld">নক্খত্তং,</span> অত্তনো গমনট্ঠানং ন খরতি ন ৰিনাসেতীতি ৰা <span class="bld">নক্খত্তং,</span> অথ <a name="M0.0053"></a> ৰা <span class="bld">নক্খ</span> গতিযং, নক্খতীতি <span class="bld">নক্খত্তং।</span> জোততি সুভাসুভনিমিত্তং পকাসেতীতি <span class="bld">জোতি, নক্খত্ত ভং</span>সদ্দেহি সহচরণতো নপুংসকে। যথাৰুত্তং নিমিত্তং ভাতি পকাসেতীতি <span class="bld">ভং।</span> কত্তব্বং তরন্তি লোকা এতাযাতি <span class="bld">তারা,</span> অত্তনো ৰীথিং তাযতি অরতি গচ্ছতীতি ৰা <span class="bld">তারা,</span> তারেতি ৰা লোকে অহিততোতি <span class="bld">তারা,</span> অযঞ্চ <span class="bld">তারকা, উল়ু</span> চ এতে তযো অপুমে। তরা এৰ ণ্ৰু, <span class="bld">তারকা</span> <span class="note">[তারা এৰ তারকা ণ্ৰু (ক॰)]</span>। উচ্চং লৰতি <span class="note">[উলযতি (ক॰)]</span> গচ্ছতীতি উলু। সো এৰ <span class="bld">উল়ু।</span> ন কেৰলং তারকা এৰ অপুমে, অথ খো উল়ু চাতি <span class="bld">চ</span>সদ্দত্থো। উল়ুসহচরিযতো পক্খে নপুংসকে চ।</p>
<p class="bodytext"><a name="para58-60"></a><span class="paranum">৫৮-৬০</span>. <span class="bld">অস্সযুজা</span>দযো <span class="bld">রেৰত্যন্তা</span> সত্তাধিকৰীসতারকা নক্খত্তা নাম হোন্তি। তানি চ নক্খত্তানি আকাসে যথাঠিতানি কমতোযেৰ এত্থ কথিতানি, ন উপ্পটিপাটিযা। ৰক্খতি চ ‘‘কমতো সত্তাধিকৰীসতি নক্খত্তা’’তি। অস্সরূপযোগতো <span class="bld">অস্সযুজো।</span> যমসদিসত্তাসব্বত্র ভরতীতি <span class="bld">ভরণী।</span> যু, ঈ। অগ্গিসদিসত্তা কন্ততি ছিন্দতীতি <span class="bld">কত্তিকা,</span> করোতি তস্মা ৰা <span class="bld">কত্থিকা,</span> কত্তিকায সহিতা <span class="bld">সকত্তিকা।</span> ভরণী, রোহিণী ৰা। কমলসম্ভৰত্তা কমলে রুহতি ৰড্ঢতীতি <span class="bld">রোহিণী।</span> মিগসীসণ্ঠানত্তা <a name="M0.0054"></a> তারাপুঞ্জো <span class="bld">মিগসিরং,</span> ছট্ঠীসমাসো উত্তরপ্পধানত্তা নপুংসকত্তং। রুদ্দরসাৰট্ঠিতকোধরুদ্দসদিসত্তা কদাচি অদতি ঘসতীতি <span class="bld">অদ্দা।</span> পুনপ্পুনং সত্তেসু হিতং ৰস্সতীতি <span class="bld">পুনব্বসু, ৰস্স</span> সেচনে। পোসেতি ক্রিযানি, পোসেন্ত্যস্মিন্তি ৰা <span class="bld">পুস্সো।</span> ভুজগসদিসত্তা ন সিলিস্যতে নালিঙ্গ্যতেতি <span class="bld">অসিলেসো।</span></p>
<p class="bodytext">মহীযতে কারিযত্থিকেহীতি <span class="bld">মঘা</span> <span class="note">[মাঘা (ক॰)]</span>, হস্স <span class="bld">ঘো।</span> ফলং গণ্হাপেতীতি <span class="bld">ফগ্গুনী,</span> যু, ঈ। <span class="bld">দ্বে</span>তি পুব্বফগ্গুনী, উত্তরফগ্গুনী চেতি দ্বে। হত্থসণ্ঠানতায <span class="bld">হত্থো।</span> তচ্ছকসদিসত্তা ৰিচিত্তং ফলং দদাতীতি <span class="bld">চিত্তা।</span> সোভনা আতি, সাতি ৰা তনুং করোতি সুভাসুভন্তি <span class="bld">সাতি</span> <span class="note">[স্বাতি (ক॰)]</span>, সুভাসুভফলদানতো ৰা <span class="bld">সাতি, ‘‘সাতি</span> দানাৰসানেসূ’’তি হি <span class="bld">নানত্থসঙ্গহে</span> ৰুত্তং, অযং দ্বীসু। ৰিসদিসং ফলং খণতীতি <span class="bld">ৰিসাখা,</span> ৰিৰিধা ৰা সখা মিত্তা যস্সা সা <span class="bld">ৰিসাখা।</span> অনুরাধযতি সংসিজ্ঝতি সুভাসুভফলমেতাযাতি <span class="bld">অনুরাধা।</span> গুণেহি সব্বাসং ৰুড্ঢত্তা <span class="bld">জেট্ঠা।</span> মূলতি পতিট্ঠাতি সুভাসুভফলমেত্থাতি <span class="bld">মূলং।</span> আসাল়্হো নাম ভতীনং দণ্ডো, তংসণ্ঠানত্তা <span class="bld">আসাল়্হা</span> নাম দ্বে নক্খত্তা পুব্বাসাল়্হউত্তরাসাল়্হৰসেন।</p>
<p class="bodytext">সৰতি সুভাসুভফলমেতেনাতি <span class="bld">সৰণো, সৰণং</span> ৰা। ধনমেসন্তি এত্থাতি <span class="bld">ধনিট্ঠা,</span> ধনতি ৰা ৰিভূতি নিধানং <span class="bld">ধনিট্ঠা।</span> সতং ভিসজা এত্থ, সতভিসজানং ৰা অধিপতি <span class="bld">সতভিসজো।</span> ভদ্দো গো, তস্সেৰ পদানি পাদা অস্সং <span class="bld">ভদ্দপদা,</span> পুব্বভদ্দপদা দ্বে, উত্তরভদ্দপদা দ্বে, সমূহো চেসং চতুসঙ্খ্যাতি বহুৰচনং। রা ৰুচ্চতি ধনং, তব্বন্ততায <span class="bld">রেৰতী,</span> আকারস্সে, রেৰতো ৰা ইসিভেদো, তস্স অপচ্চং <span class="bld">রেৰতী।</span></p>
<p class="bodytext"><a name="para61"></a><span class="paranum">৬১</span>. দ্বযং <a name="M0.0055"></a> রাহুগ্গহে। সো ৰুচ্চতি সগ্গো, তত্থ ভাতীতি <span class="bld">সোব্ভানু।</span> রহতি চন্দাদীনং সোভং জহাপেতীতি <span class="bld">রাহু।</span> তমো, ৰিধুন্তুদো, চন্দাদো, সেহিকেযোতিপি রাহুস্স নামানি।</p>
<p class="bodytext">সূর, চন্দ, অঙ্গারক, বুধ, জীৰ, সুক্ক, অসিত, রাহু, কেতূতি এতে সূরাদযো নৰগ্গহা নাম।</p>
<p class="bodytext">মেসাদিকো দ্বাদসকোট্ঠাসো রাসি নাম। আদিনা উসভ, মেথুন, কক্কট, সীহ, কঞ্ঞা, তুলা, ৰিচ্ছিক, ধনু, মকর, কুম্ভ, মীনে সঙ্গণ্হাতি।</p>
<p class="bodytext">দ্বযং ভদ্দপদনক্খত্তানং নামং। পোট্ঠো গো <span class="note">[পাঠো ভদ্দো গো (ক॰)]</span>, তস্সেৰ পদানি পাদা অস্সং <span class="bld">পোট্ঠপদা।</span></p>
<p class="bodytext"><a name="para62-63"></a><span class="paranum">৬২-৬৩</span>. পজ্জদ্বযেন সূরিযস্স নামানি। আ ভুসো দিপ্পতীতি <span class="bld">আদিচ্চো, প্প</span>স্স <span class="bld">চ্চো।</span> লোকানং সূরভাৰং জনেতীতি <span class="bld">সূরিযো।</span> তথা <span class="bld">সূরো।</span> সতং বহৰো রংসযো যস্স <span class="bld">সতরংসি।</span> দিৰা দিৰসং করোতীতি <span class="bld">দিৰাকরো,</span> দিৰসে ৰা করো <a name="M0.0056"></a> আভা যস্স <span class="bld">দিৰাকরো, দিৰা</span>সদ্দোযং সব্বকারকৰচনো, ন তু আধারৰচনো এৰ। ৰিসেসেন রোচতে দিপ্পতেতি <span class="bld">ৰেরোচনো।</span> দিনং করোতি, কুমুদানং ৰা দিনং মাকুল্যং করোতীতি <span class="bld">দিনকরো,</span> উণ্হো রংসি যস্স <span class="bld">উণ্হরংসি।</span> পভং করোতীতি <span class="bld">পভঙ্করো।</span></p>
<p class="bodytext">অংসুনো মালা, সা যত্থ অত্থি <span class="bld">অংসুমালী।</span> দিনানং পতি <span class="bld">দিনপতি।</span> তপতীতি <span class="bld">তপনো।</span> রৰন্তি এতেন সত্তা পভাৰিত্তাতি <span class="bld">রৰি।</span> ভানু যস্স অত্থীতি <span class="bld">ভানুমা।</span> রংসি যস্স অত্থীতি <span class="bld">রংসিমা।</span> ভং আভং করোতি, তাসং ৰা আকরো উপ্পত্তিট্ঠানং <span class="bld">ভাকরো।</span> ভাতি দিপ্পতীতি <span class="bld">ভানু।</span> দেৰেহিপি অচ্চতে পূজীযতেতি <span class="bld">অক্কো।</span> সহস্সং বহৰো রংসযো যস্স <span class="bld">সহস্সরংসি।</span> দ্বাদসত্তা, পভাকরো, ৰিভাকরো, ৰিকত্তনো <span class="note">[ৰিস্সকম্মুনা ৰিকত্তিতো, কম্মনি যু (চিন্তামণিটীকা)]</span>, মত্তণ্ডো, দিৰমণি, তরণি, মিত্তো, চিত্রভানু, ৰিভাৰসু, গহপ্পতি, হংসো, সৰিতাইচ্চাদীনিপি সূরিযস্স নামানি।</p>
<p class="bodytext"><a name="para64"></a><span class="paranum">৬৪</span>. পজ্জেন সূরিযাদীনং রংসিপ্পভানং নামানি। রসন্তি তং সত্তাতি <span class="bld">রংসি।</span> আ ভুসো ভাতীতি <span class="bld">আভা।</span> পকারেন ভাতীতি <span class="bld">পভা।</span> দিপ্পতীতি <span class="bld">দিত্তি।</span> রোচতে দিপ্পতেতি <span class="bld">রুচি।</span> দীধ্যতি দিপ্পতীতি <span class="bld">দীধিতি।</span> দিপ্পতীতি ৰা <span class="bld">দীধিতি, প</span>স্স <span class="bld">ধো, ই</span>কারাগমো। মিয্যন্তে খুদ্দজন্তৰো অনেনেতি <span class="bld">মরীচি,</span> ঈচি। অসতি গচ্ছতি দিসন্তন্তি <span class="bld">অংসু,</span> উস্সাগমো। <span class="bld">মরীচি</span>সহচরণতো <span class="bld">দীধিত্যা</span>দযো <span class="note">[খলিতপাঠো (?), সৰরসামী তু অঙ্গুলি কাকলিসারি সরারি তুম্বিঅরি সুসি দীমিত্যত্তযো থীপুমেসু ইচ্চাহ (চিন্তামণিটীকা)]</span> <span class="bld">ভানু অংসু</span> চ দ্বীসু। <span class="bld">ময</span> গমনত্থো <a name="M0.0057"></a> দণ্ডকো ধাতু <span class="note">[দণ্ডকপ্পকরণে আগতধাতূতি অত্থো, নিরুত্তিসারমঞ্জুসাটীকাযং ২৫৩.৪১৩ পিট্ঠেসু পস্সিতব্বং]</span>, <span class="bld">খ</span>পচ্চযো <span class="bld">ঊ</span>কারাগমো, অথ ৰা <span class="bld">মা</span> মানে, <span class="bld">উখ</span> গত্যত্থো দণ্ডকো ধাতু <span class="note">[দণ্ডকপ্পকরণে আগতধাতূতি অত্থো, নিরুত্তিসারমঞ্জুসাটীকাযং ২৫৩.৪১৩ পিট্ঠেসু পস্সিতব্বং]</span>, মায মানায উখতীতি <span class="bld">মযূখো</span> <span class="note">[মাপসং গগনং পমাণযং উখতি গচ্ছতীতি পিসোদরাদি (চিন্তামণিটীকা)]</span>। কিরতি তিমিরং <span class="bld">কিরণো।</span> কিরতি তিমিরং <span class="bld">করো।</span></p>
<p class="bodytext"><a name="para65"></a><span class="paranum">৬৫</span>. দ্বযং আদিচ্চমণ্ডলোতিখ্যাতে উপ্পাতাদিজাতে রংসিমণ্ডলে। সূরিযস্স পরি সমন্ততো ধীযতে <span class="bld">পরিধী,</span> পরি সমন্ততো ৰিসতীতি <span class="bld">পরিৰেসো,</span> সূরিযং ৰা পরিৰেঠযতীতি <span class="bld">পরিৰেসো। ঠ</span>স্স <span class="bld">সো।</span> উপসূরিযকং, মণ্ডলন্তি দ্বেপি পরিধিনো নামানি।</p>
<p class="bodytext">দ্বযং মরীচিকাযং। মরীচিসদিসতায <span class="bld">মরীচি।</span> মিগানং তণ্হা পিপাসা যস্সং জলাভাসত্তা সা <span class="bld">মিগতণ্হিকা।</span></p>
<p class="bodytext">সূরিযস্স উদযতো পুব্বে <span class="bld">উট্ঠিতরংসি</span> উগ্গতরংসি অরুণো নাম সিযা। অরুণৰণ্ণতায অরতি গচ্ছতীতি <span class="bld">অরুণো।</span> সূরসূতো, অনূরু, কস্সপেয্যো, কস্সপি, গরুডাগ্গজোতিপি অরুণস্স নামানীতি। আকাসৰণ্ণনা।</p>
<p class="bodytext"><a name="para66-67"></a><span class="paranum">৬৬-৬৭</span>. চতুক্কং <a name="M0.0058"></a> কালে। কল্যন্তে সঙ্খ্যাযন্তে আযুপ্পমাণাদযো অনেনাতি <span class="bld">কালো,</span> করণং ৰা কারো, ভাৰে ণো, সো এৰ <span class="bld">কালো,</span> ন হি ক্রিযাৰিনিমুত্তো কালো নাম কোচি অত্থি, মহাকালস্স পন সস্সতভাৰতো অতীতাদিৰোহারো নত্থেৰাতি অৰযৰকালানং সমূহভাৰতো সোপি ‘‘কালো’’তি ৰুত্তো। সত্তানং জীৰিতং অসতি খেপেতীতি <span class="bld">অদ্ধা, ত</span>স্স <span class="bld">ধো, আ</span>কারন্তোযং <span class="bld">অদ্ধা</span>সদ্দো পুমে। পুনপ্পুনং এতীতি <span class="bld">সমযো।</span> ৰিনাসং লাতীতি <span class="bld">ৰেলা,</span> ৰণ্ণলোপো। দিট্ঠো, অনেহোতিপি কালস্সেৰনামানি।</p>
<p class="bodytext">খণাদযো পন <span class="bld">তব্বিসেসা</span> তস্স কালস্স ৰিসেসা ভেদা। কে তে, কিত্তকপ্পমাণা চেত্যাহ <span class="bld">‘‘খণো’’</span>ইচ্চাদি। দসহি অচ্ছরাহি অঙ্গুলিফোটনেহি লক্খিতো কালো খণো নাম, <span class="bld">খণু</span> হিংসাযং, খণোতীতি <span class="bld">খণো,</span> অ। দস খণা লযো নাম <span class="bld">ভৰে</span> ভৰন্তি, এতেন ৰা ৰচনেন ৰিকভিসঙ্খ্যাপেক্খিনোপি ৰাচকা সন্তীতি গম্যতে। লযতি গচ্ছতি, সত্তানং জীৰিতং লুনন্তো ৰা অযতি গচ্ছতীতি <span class="bld">লযো।</span> দস লযা খণলযো নাম, খণলযানং সমূহভাৰতো। তে দস খণলযা মুহুত্তো নাম <span class="bld">সিযা</span> সিযুং ৰা, অযমনিত্থী। <span class="bld">হুচ্ছ</span> কোটিল্যে <a name="M0.0059"></a>, কুটিলযতি রত্তিদিৰসে সুভাসুভদস্সনতোতি <span class="bld">মুহুত্তো,</span> তো, ধাতুযাদিম্হি <span class="bld">মু</span>কারাগমো, <span class="bld">চ্ছ</span>লোপো চ। তে দস মুহুত্তা খণমুহুত্তো নাম।</p>
<p class="bodytext">তিকং দিনে। দিব্বন্তি কীল়ন্ত্যস্মিং <span class="bld">দিৰসো,</span> সো। ন জহাতি পচ্চাগমনং <span class="bld">অহং।</span> আদদাতি নিব্যাপারন্তি <span class="bld">দিনং,</span> ইনো, <span class="bld">আ</span>লোপো চ, দিব্বতি ৰা এত্থাতি <span class="bld">দিনং, ৰ</span>স্স <span class="bld">নো।</span> ঘসরো <span class="note">[ঘসতি অন্ধকারং রো (চিন্তামণিটীকা)]</span>, ৰাসরোতিপি দিনস্স নামানি।</p>
<p class="bodytext"><a name="para68"></a><span class="paranum">৬৮</span>. <span class="bld">কল্ল</span>ন্তং পচ্চূসে। পভাত্যস্মিং লোকোতি <span class="bld">পভাতং।</span> তথা <span class="bld">ৰিভাতং। উস</span> রুজাযং, পচ্চূসতি ৰিনাসেতি তিমিরন্তি <span class="bld">পচ্চূসো।</span> কল্যন্তে সঙ্খ্যাযন্তে অনেন সঙ্খ্যাদযোতি <span class="bld">কল্লং।</span> অহোমুখং, ঊসোতিপি পচ্চূসস্স নামানি।</p>
<p class="bodytext">দ্বযং পদোসে। দোসায রত্তিযা আরম্ভো <span class="bld">অভিদোসো।</span> দোসায রত্তিযা পারম্ভো <span class="bld">পদোসো।</span> অভিধানতো <span class="bld">পা</span>সদ্দস্স পুব্বনিপাতো, অপ্পধানরস্সো চ, অথ ৰা অভিদুস্সন্তি পদুস্সন্তি চ যত্থ সব্বকম্মানি অভিদোসো পদোসো চ।</p>
<p class="bodytext">তিকং সাযন্হে। সাযতি দিনং অৰসাযতীতি <span class="bld">সাযো,</span> সাযন্তো ৰা দিনন্তং করোন্তো অযতীতি <span class="bld">সাযো,</span> পুন্নপুংসকে। সম্মাঝাযন্তি তং <span class="bld">সঞ্ঝা,</span> (‘‘ব্রহ্মুনো তনু পিতা লোকস্স জনেত্তী’’তি হি আগমো নিকাযন্তরিকানং।) <a name="M0.0060"></a> <span class="note">[( ) এত্থন্তরে পাঠো অধিকো ৰিয দিস্সতি]</span> দিনানং অচ্চযো অতিক্কমো, অৰসানং ৰা <span class="bld">দিনচ্চযো।</span> দিনন্তোতিপি তস্সেৰ নামং।</p>
<p class="bodytext">পুব্বণ্হাপরণ্হমজ্ঝন্হৰসেন তিৰিধা সঞ্ঝা <span class="note">[অমর ৪.৩]</span>। পুব্বঞ্চ তং অহঞ্চাতি <span class="bld">পুব্বণ্হং।</span> অপরঞ্চ তং মজ্ঝঞ্চ তং অহঞ্চেতি <span class="bld">অপরণ্হং মজ্ঝন্হং।</span> সব্বত্রাৰযৰে সমুদাযোপচারতো অহস্সেকদেসে <span class="bld">অহ</span>সদ্দোতি কম্মধারযো, তাসং তিস্সন্নং সঞ্ঝানং সমাহারোতি সঞ্ঝমিত্যুচ্চতে। সমাহরণং সমাহারো, একীভাৰো, সো চ ভিন্নকালানং ন ভৰতীতি বুদ্ধিযা সমকালগ্গহণতো এককালত্তা তস্মিং অভিধেয্যে দিগুসমাসো, তথা হি সমাহারো সমূহো তংসম্বন্ধে ছট্ঠিযাযেৰ ভৰিতব্বন্তি চিন্তেন্তো আচরিযো ন অঞ্ঞপদত্থসমাসো অযন্তি <span class="bld">আ</span>কারস্সাপ্পধানে রস্সত্তন্তি সঞ্ঝং। সমাহারো ভাৰো তস্সেকত্তা একৰচনং, কম্মৰচনে তু সমাহারে তিস্সো সঞ্ঝা সমাহটাতি পঠমন্তানং সমাসে সপদত্থপাধান্যা বহুৰচনং, রস্সাভাৰো চ।</p>
<p class="bodytext"><a name="para69"></a><span class="paranum">৬৯</span>. পঞ্চকং রত্তিযং। নিসতি তনুং করোতি সব্বব্যাপারং <span class="bld">নিসা।</span> রজ্জন্তি রাগিনো অত্র <span class="bld">রজনী,</span> যু, ঈ। রাতি গণ্হাতি অব্যাপারন্তি <span class="bld">রত্তি,</span>তি, রজ্জন্তি ৰা এত্থ <span class="bld">রত্তি।</span> পঠমমজ্ঝিমপচ্ছিমযামৰসেন তযো যামা পহারা যস্সা <span class="bld">তিযামা।</span> সংৰুণোতি দিনং <span class="bld">সংৰরী।</span> নিসীথিনী, খণদা, খপা, ৰিভাৰরী, তমস্সিনী, যামিনী, তমীইচ্চাদীনিপি রত্তিযা নামানি।</p>
<p class="bodytext"><span class="bld">চন্দিকাযুত্তা</span> <a name="M0.0061"></a> চন্দপ্পভায যুত্তা রত্তি জুণ্হা নাম, জুণ্হাযোগতো <span class="bld">জুণ্হা।</span> তমো উস্সন্নো যস্সং সা <span class="bld">তমুস্সন্না</span> রত্তি <span class="bld">তিমিসিকা</span> নাম, তিমিসং উস্সন্নং এত্থাতি <span class="bld">তিমিসিকা,</span> উপধায ইত্তঞ্চ।</p>
<p class="bodytext"><a name="para70"></a><span class="paranum">৭০</span>. তিকং অড্ঢরত্তিযং। মজ্ঝিমারত্তি কম্মভূতা ‘‘নিসীথো, অড্ঢরত্তো, মহানিসা’’তি চ ৰুচ্চতি। নিস্সতে সযতে অস্মিং <span class="bld">নিসীথো।</span> অড্ঢঞ্চ তং রত্তি চাতি <span class="bld">অড্ঢরত্তো,</span> রত্তেকদেসে <span class="bld">রত্তি</span>সদ্দো, রত্তিযা অড্ঢন্তি ৰা <span class="bld">অড্ঢরত্তো।</span> মহতী চ সা নিসা চাতি <span class="bld">মহানিসা।</span></p>
<p class="bodytext">চতুক্কং অন্ধকারে। অন্ধং হতং দিট্ঠসত্তিকং লোকং করোতীতি <span class="bld">অন্ধকারো।</span> তমতীতি <span class="bld">তমো,</span> অথ ৰা তমন্তি আকঙ্খন্তি রতিং লোকা এত্থ <span class="bld">তমো, তমু</span> আকঙ্খাযং, <span class="bld">তম</span>সদ্দো অনিত্থী, তংসহচরণতো অন্ধকারোপি। তিমিসং ইসো, অথ ৰা <span class="bld">তিমু</span> তেমনে, তিমন্তি এত্থ রাগেনাতি <span class="bld">তিমিসং। তিমিরং,</span> পুব্বেৰ <span class="bld">ইর</span>পচ্চযো।</p>
<p class="bodytext"><a name="para71"></a><span class="paranum">৭১</span>. চতুদ্দসন্নং রত্তীনং পূরণী চতুদ্দসীসঙ্খাতো কাল়পক্খো চ একগ্ঘনো ৰনসণ্ডো চ মেঘপটলঞ্চ অড্ঢরত্তি চ এতেহি চতূহি সমন্নাগতো তমো চতুরঙ্গতমং নাম।</p>
<p class="bodytext"><a name="para72"></a><span class="paranum">৭২</span>. অন্ধঞ্চ তং তমঞ্চাতি <span class="bld">অন্ধতমং,</span> যং লোকং অন্ধকারং করোতি। অযং <span class="bld">অন্ধতম</span>সদ্দো <span class="bld">ঘনতমে</span> বাল়্হতমে ৰত্ততি।</p>
<p class="bodytext">দ্বযং <a name="M0.0062"></a> পহারে। পহরীযতে ভেরিযাদি অত্রাতি <span class="bld">পহারো,</span> পুমে সঞ্ঞাযং <span class="bld">অ</span>পচ্চযো। <span class="bld">যা</span> পাপুণে মো, উপযমেতি ৰা অহো রত্তি চানেন <span class="bld">যামো, যমি</span>তো <span class="bld">ণো।</span> পহারো এৰ যামো ইতি সঞ্ঞিতো <span class="bld">যামসঞ্ঞিতো।</span></p>
<p class="bodytext">দুতিযা তিথি পাটিপদো নাম। পটিপজ্জতে চন্দো খযং, উদযং ৰা যস্সং <span class="bld">পাটিপদো।</span> ততিযাদী তিথিযেৰ, ন পাটিপদো। তনোতীতি <span class="bld">তিথি,</span> অথ ৰা <span class="bld">তা</span> পালনে ইথি। <span class="bld">তিথি</span>সদ্দো দ্বীসু।</p>
<p class="bodytext"><a name="para73"></a><span class="paranum">৭৩</span>. দ্বযং পন্নরসিযং, পন্নরসন্নং তিথীনং পূরণী <span class="bld">পন্নরসী, পণ্ণরসী</span>তিপি পাঠো অত্থি। দ্বযং পুণ্ণমাযং তিথিযং। মিয্যতে তিথীনং খযো ৰুড্ঢি চানেন মাসো, চন্দো, পুণ্ণো চ সো মাসো চাতি পুণ্ণমাসো, তস্সাযং তিথি, পুণ্ণমাসো যস্সমত্থীতি ৰা <span class="bld">পুণ্ণমাসী।</span> পুণ্ণো মা চন্দো যত্থ, পুণ্ণমস্সাযং ৰা তিথি <span class="bld">পুণ্ণমা,</span> ‘‘পুণ্ণিমা’’তি পাঠে পন সতি চন্দস্স পুণ্ণভাৰো পুণ্ণো, তেন নিব্বত্তা ভাৰপচ্চযন্তা তেন নিব্বত্তে ইমো দিস্সতি, লোকাসযত্তা লিঙ্গস্স ইত্থিলিঙ্গত্তং, সা পুণ্ণমা এককলাহীনে চন্দে সতি অনুমতি নাম, অনুমঞ্ঞন্তে অনুগচ্ছন্তে দেৰতাপিতূহি সহ যস্সং সা <span class="bld">অনুমতি।</span> পুণ্ণে পন চন্দে সা পুণ্ণমা রাকা নাম, রাতি দস্সনাৰকাসং <span class="bld">রাকা,</span> কো <span class="note">[কলাহীনে সা’নুমতি পুণ্ণে রাকা নিসাকরে (অমর ৪.৮)]</span>।</p>
<p class="bodytext"><span class="bld">অপরা</span> কাল়পক্খসম্ভূতাপন্নরসী পন অমাৰসী, অমাৰাসীতিপি উচ্চতে। অমা সহ ৰসন্তি রৰিচন্দা যস্সং <span class="bld">অমাৰসী, অমাৰাসী</span> চ দীঘং কত্বা, <span class="bld">অমা</span>সদ্দো সহত্থো অব্যযং। দস্সো <span class="note">[দস্সলা (ক॰), দিস্সন্তে রৰিচন্দা অত্র, ‘‘গণকেহী’’তি ঘ (চিন্তামণিটীকা)]</span>, সূরিযিন্দুসঙ্গমোতি তস্সাযেৰ নামানি।</p>
<p class="bodytext"><a name="para74"></a><span class="paranum">৭৪</span>. সট্ঠিঘটিকাহি <a name="M0.0063"></a> লক্খিতো কালো অহোরত্তো নাম। ঘটেন্তি অহোরত্তিযোতি <span class="bld">ঘটিকা।</span> অহো চ রত্তি চ <span class="bld">অহোরত্তো,</span> পুমে। অদিগুত্তেপি অহোরত্তন্তি নপুংসকেপি। <span class="bld">তে</span> পঞ্চদস অহোরত্তা পক্খো নাম। পচন্তি পরিণমন্তি ভূতান্যনেনেতি <span class="bld">পক্খো।</span> পুব্বাপরভূতা <span class="bld">তে</span> চ পক্খা যথাক্কমং <span class="bld">সুক্ককাল়া</span> সুক্কপক্খকাল়পক্খা নাম। <span class="bld">জোতিসত্থ</span>ক্কমেন সুক্কপক্খো পুব্বসঞ্ঞিতো, কণ্হপক্খো অপরসঞ্ঞিতো। ততো এৰ মাসৰিসেসে লোকে সকপরপক্খোতি <span class="note">[লোকেপ্যপরপক্খোতি (ক॰)]</span> রূল়্হী। <span class="bld">সুচ</span> সোকে, <span class="bld">সুক্কো,</span> সোচন্তি এত্থ অন্ধকারাভিলাসিনোতি কত্বা, সূচেতি পকাসেতীতি ৰা <span class="bld">সুক্কো।</span> কিরতি সুক্কন্তি কারো, ণো, সোৰ <span class="bld">কাল়ো,</span> কেন ৰা জোতিনা অরতি এত্থ কারো, সোৰ <span class="bld">কাল়ো। তে দুৰে</span> সুক্ককাল়পক্খা সমুদিতা <span class="bld">মাসো</span> নাম। <span class="bld">মসি</span> পরিমাণে, কম্মনিণো।</p>
<p class="bodytext"><a name="para75-76"></a><span class="paranum">৭৫-৭৬</span>. সাদ্ধপজ্জেন দ্বাদসমাসানং নামানি। চিত্তায পরিপুণ্ণেন্দুযুত্তায যুত্তো, উপলক্খিতো ৰা মাসো <span class="bld">চিত্তো</span> <a name="M0.0064"></a>, সংযোগন্তত্তা ন ৰুদ্ধি, এৰং সব্বত্র। পরিপুণ্ণেন্দুযুত্ততংতংনক্খত্তনামৰসেন দ্বাদসন্নং মাসানং নামানি ৰেদিতব্বানি। চিত্তমাসাদযো ফগ্গুনমাসপরিযন্তা দ্বাদস কোট্ঠাসা কমেন মাসাতি ঞেয্যা। পসত্থতমত্তা জেট্ঠা, তংযোগা <span class="bld">জেট্ঠো।</span> অসয্হো রৰি অত্রেতি <span class="bld">আসাল়্হো। য</span>স্স <span class="bld">ল়ো,</span> সৰন্ত্যস্মিং <span class="bld">সাৰণো,</span> যু। ফলন্ত্যত্র <span class="bld">ফগ্গুনো,</span> যু, <span class="bld">ল</span>স্স <span class="bld">গো, অ</span>স্স <span class="bld">উ।</span> কত্তিকমাসো পচ্ছিমকত্তিকো নাম। অস্সযুজমাসো পুব্বকত্তিকো নাম।</p>
<p class="bodytext"><a name="para77"></a><span class="paranum">৭৭</span>. দ্বযং সাৰণমাসে। অন্তোৰীথিতো বহি নিক্খমতি সূরিযো এত্থ, অধিকরণে অনীযো। দ্বযং চিত্তমাসে। নানাপুপ্ফফলৰিচিত্ততায লোকানং রম্মং করোতি, রমন্তি ৰা এত্থাতি <span class="bld">রম্মকো।</span></p>
<p class="bodytext"><a name="para78"></a><span class="paranum">৭৮</span>. <span class="bld">কত্তিককাল়পক্খতো</span> পচ্ছিমকত্তিকতো পট্ঠায চতুরো চতুরো মাসা <span class="bld">কমা</span> কমতো হেমন্তগিম্হানৰস্সানসঞ্ঞিতা উতুযো নাম হোন্তি। হিমানি এত্থ সন্তি হেমো, সো এৰ <span class="bld">হেমন্তো,</span> ‘‘সুত্তন্তো ৰনন্তো’’তি যথা, হিনোতি ৰা হানিং গচ্ছতি সব্বমেত্থাতি <span class="bld">হেমন্তো, অন্ত</span>পচ্চযো, <span class="bld">মা</span>গমো চ। গিরতি পীল়যতীতি <span class="bld">গিম্হানো,</span> মানো, <span class="bld">র</span>স্স <span class="bld">হো,</span> ৰণ্ণৰিপরিযযো চ। ৰস্সতি এত্থ <span class="bld">ৰস্সানো</span>যু। <span class="bld">উতুযো দ্বীসূ</span>তি পচ্চাসত্যা <span class="bld">উতু</span>সদ্দো এৰ দ্বীসু, ন <span class="bld">হেমন্তা</span>দযো, <span class="bld">অমরকোসে</span> পন <span class="bld">উতু</span>সদ্দো পুমে ৰুত্তো <span class="note">[অমর ৪.২০]</span>।</p>
<p class="bodytext"><a name="para79"></a><span class="paranum">৭৯</span>. অঞ্ঞথাপি <a name="M0.0065"></a> উতুভেদং দস্সেতুং অরিযসামঞ্ঞমাহ <span class="bld">‘‘হেমন্তো’’</span>ইচ্চাদি। <span class="bld">ৰা</span> অথ ৰা <span class="bld">ৰুত্তানুসারেন</span> উতুত্তযপভেদে ৰুত্তৰচনস্সানুসারেন। ইদং পন ‘‘কত্তিককাল়পক্খতো’’তি ৰচনং সন্ধায ৰুত্তং, তস্মা কত্তিককাল়পক্খতো পভুতি দ্বে দ্বে মাসা <span class="bld">কমা</span> কমতো হেমন্তো, সিসিরো, ৰসন্তো, গিম্হো, ৰস্সানো, সরদো উতূতি ছ <span class="bld">উতূ</span> ভৰন্তি, পুনপ্পুনং এতীতি কত্বা, তু, <span class="bld">ই</span>স্স <span class="bld">উ।</span> সিসিরং সীতলং, তংযোগা <span class="bld">সিসিরং, ৰা</span>ৰিধানতো ন ৰুদ্ধি, <span class="bld">ম</span>কারো পদসন্ধিকরো। <span class="bld">ৰস</span> কন্তিযং। ৰসীযতেতি <span class="bld">ৰসন্তো।</span> পুপ্ফধনুত্তা <span class="note">[পুপ্ফৰন্তত্তা (ক॰)]</span> ৰা ৰসতি কামো এত্থ <span class="bld">ৰসন্তো।</span> সরতি পীল়যতি অস্মিন্তি <span class="bld">সরদো, ত</span>স্স <span class="bld">দো।</span> সা সুনখা রমন্তি এত্থাতি ৰা <span class="bld">সরদো, ম</span>স্স <span class="bld">দো।</span></p>
<p class="bodytext"><a name="para80-81"></a><span class="paranum">৮০-৮১</span>. তিকং গিম্হে। উসতি দহতীতি <span class="bld">উণ্হো,</span> ণ্হো, <span class="bld">স</span>লোপো চ। নিদহন্তে যস্মিন্তি <span class="bld">নিদাঘো, হ</span>স্স <span class="bld">ঘো।</span> গিরতি <a name="M0.0066"></a> পীল়যতীতি <span class="bld">গিম্হো,</span> মো, রস্স <span class="bld">হো,</span> ৰণ্ণৰিপরিযযো চ। তিকং ৰস্সানোতুম্হি। ৰস্সতি পৰস্সতি এত্থাতি <span class="bld">ৰস্সো, ৰস্সানো, পাৰুসো</span> চ। <span class="bld">অ</span>স্স <span class="bld">উ,</span> সংযোগলোপো চ।</p>
<p class="bodytext">ৰস্সানাদিকেহি তীহি উতূহি <span class="bld">দক্খিণাযনং</span> সূরিযস্স দক্খিণদিসাগমনং ভৰতি, অঞ্ঞেহি <span class="bld">তীহি</span> সিসিরৰসন্তগিম্হেহি <span class="bld">উত্তরাযনং</span> উত্তরদিসাগমনং ভৰতি। <span class="bld">ই</span> গতিযং, ভাৰে যু, অযনং। পুস্সসঙ্কন্তিমারব্ভ আসাল়্হং যাৰ আদিচ্চস্স উত্তরা গতি <span class="bld">উত্তরাযনং।</span> আসাল়্হসঙ্কন্তিমারব্ভ পুস্সং যাৰ দক্খিণা গতি <span class="bld">দক্খিণাযনং। ৰস্সোযনদ্বয</span>ন্তি ইদং অযনদ্বযং সম্পিণ্ডিতং ৰস্সো নাম। ৰস্সন্তি এত্থাতি <span class="bld">ৰস্সো,</span> ৰস্সকালেন ৰা উপলক্খিতো <span class="bld">ৰস্সো,</span> ‘‘চিত্তো, চক্খুদসক’’ন্তি যথা।</p>
<p class="bodytext">পজ্জদ্ধং ৰস্সে। সংৰসতি এত্থ <span class="bld">সংৰচ্ছরো,</span> ছরো, <span class="bld">স</span>স্স <span class="bld">চো,</span> ‘‘ৰচ্ছরো’’তিপি তস্সেৰ নামং। নত্থি ইত্থিলিঙ্গত্তমেতেসু <span class="bld">অনিত্থী।</span> পচ্চাসত্যা <span class="bld">সরদো</span>পি তংপচ্চাসত্যা <span class="bld">হাযনো</span>পি। সরদকালেন লক্খিতো <span class="bld">সরদো,</span> যথা ‘‘সোতদসকং, ৰেসাখো’’তি। জহাতি ভাৰেতি <span class="bld">হাযনো,</span> পদত্থে ৰা জহন্তো অযতীতি <span class="bld">হাযনো।</span> সমযতি ৰিকলযতি ভাৰেতি <span class="bld">সমা, সম</span> ৰেকল্যে। ‘‘সমা ৰস্সে থীলিঙ্গো তু, সমং সব্বসমানেসূ’’তি <span class="bld">রুদ্দো।</span></p>
<p class="bodytext">সব্বসত্তানং সব্বপারিসদত্তা <span class="note">[সব্বপটিপদত্তা (ক॰)]</span> সব্বৰোহারকুসলত্থং কালাধিকারত্তা পরসমযে কথিতং দেৰানং ৰস্সপ্পমাণম্পি ইধাহরিত্বা দীপেতব্বং। তথা হি মনুস্সানং মাসেন পিতূনং অহোরত্তো, এৰং মনুস্সানং ৰস্সেন দেৰানং অহোরত্তো, তত্রোত্তরাযনং দেৰানং দিনং, রত্তি পন দক্খিণাযনং, দেৰতানং সট্ঠ্যাধিকাহোরত্তিসতত্তযেন ৰস্সেন দ্বাদসৰস্সসহস্সানি দেৰানং যুগং। তেন ৰুত্তং –</p>
<p class="gatha1">‘‘এসা <a name="M0.0067"></a> দ্বাদসসহস্সী, যুগাখ্যা পরিকিত্তিতা।</p>
<p class="gathalast">এতং সহস্সগুণিতং, অহো ব্রহ্মমুদাহট’’ন্তি <span class="note">[‘‘ৰেদদীপকগন্থে’’তি নিস্সযে]</span>॥</p>
<p class="bodytext">তঞ্চ নরানং চতুযুগং দিব্বসহস্সদ্বযেন ব্রহ্মুনো দ্বে দিৰেতি। কত, তেতা, দ্বাপর, কলিৰসেন চতুযুগং। তত্র <span class="bld">কতযুগস্স</span> মনুস্সসঙ্খ্যায পমাণং অট্ঠৰীসতিসহস্সাধিকানি সত্তরসৰস্সলক্খানি, <span class="bld">তেতায</span> ছন্নৰুতিসহস্সাধিকানি দ্বাদসৰস্সলক্খানি, <span class="bld">দ্বাপরস্স</span> চতুসট্ঠিসহস্সাধিকানি অট্ঠৰস্সলক্খানি, <span class="bld">কলিস্স</span> বাত্তিংসসহস্সাধিকানি চত্তারি ৰস্সলক্খানি। ৰুত্তঞ্চ –</p>
<p class="gatha1">‘‘সুঞ্ঞং সুঞ্ঞং খং নাগা, করমুনিসসিনো।</p>
<p class="gathalast">মান’মাদো যুগস্স, তেতায খংখংসুঞ্ঞং॥</p>
<p class="gatha1">রসনৰসূরিযা, ৰস্সসঙ্খ্যা পসিদ্ধা।</p>
<p class="gathalast">সুঞ্ঞং সুঞ্ঞং খং ৰেদা, রসভুজগমিতি॥</p>
<p class="gatha1">দ্বাপরে ৰস্সসঙ্খ্যা, সুঞ্ঞাকাসংখংনেত্ত-।</p>
<p class="gathalast">গুণজলনিধযো, ৰস্সসঙ্খ্যা কলিস্সে’’তি॥</p>
<p class="bodytext">পিণ্ডো চেস ৰীসতিৰস্সসহস্সাধিকানি তেচত্তালীসৰস্সলক্খানি। ৰুত্তঞ্চ ‘‘খাকাসসুঞ্ঞম্বরদন্তসাগরা চতুযুগানং পরিমাণসঙ্গহো’’তি। ব্রহ্মুনো অহোরত্তেন নরানং দ্বে কপ্পা।</p>
<p class="bodytext">তত্র অট্ঠ নাগা, দ্বে করা, সত্ত মুনযো, একো সসী, ছ রসা, দ্বাদস সূরিযা, চত্তারো ৰেদা জলনিধযো চ। দ্বে নেত্তানি, তযো গুণা, বাত্তিংস দন্তা, সঙ্খ্যায পসিদ্ধেহেতেহি সঙ্খ্যা গহেতব্বা। <span class="bld">খাকাসম্বর</span>সদ্দা সুঞ্ঞপরিযাযা। সুঞ্ঞঞ্চ গণিতে বিন্দুনা সঙ্গহিতং। সব্বঞ্চেতং পটিযুগং পটিলোমেন পত্থারযে। তত্র কতযুগস্স পত্থারো যথা – ১৭২৮০০০। তেতায যথা – ১২৯৬০০০ <a name="M0.0068"></a>। দ্বাপরস্স যথা – ৮৬৪০০০। কলিস্স যথা – ৪৩২০০০। চতুযুগপিণ্ডস্স চ যথা – ৪৩২০০০০। যুগানং পটিপত্থারঞ্চ পিণ্ডস্স চ যথাক্কমং অন্তিমং বিন্দুমাদায পটিলোমেন গণযে। তং যথা –</p>
<p class="gatha1">‘‘একং দস সতঞ্চেৰ, সহস্স’মযুতং তথা।</p>
<p class="gathalast">লক্খঞ্চ নিযুতঞ্চেৰ, কমা দসগুণোত্তর’’ন্তি॥</p>
<p class="bodytext">তত্র দসসহস্সানি অযুতং। দসলক্খানি নিযুতং। তঞ্চ কলিদ্বাপরেসু নত্থীতি লক্খপরিযন্তমেৰ তত্র গণযে, তদেৰং যুগানং, তংপিণ্ডস্স চ অঙ্কতো পুব্বৰুত্তা ৰস্সসঙ্খ্যা সঞ্ঞাতা ভৰতীতি।</p>
<p class="bodytext">তত্র ব্রহ্মুনো দিনং নরানং উদযকপ্পো, রত্তি পন খযকপ্পো। একস্মিঞ্চ ব্রহ্মদিনে মনুসঞ্ঞিতা চতুদ্দস ব্রহ্মসুতা ভৰন্তি। তত্রেকস্স মন্বন্তরস্স একসত্ততিদিব্বযুগানি পমাণং, তঞ্চ মানুসং চতুদ্দসভি উত্তরং <span class="note">[চতুরাসীতিউত্তরং (?)]</span> যুগসতদ্বযং। তদেৰং চতুদ্দসভি মন্বন্তরেহি চতুনৰুত্যুত্তরানি নৰদিব্বযুগসতানি ভৰন্তি। মানুসং তু চতুৰীসতিযুগসহস্সচতুক্কং। এসঞ্চ <span class="note">[ছসত্তত্যাধিকনৰতিংসযুগসতং (?)]</span> মন্বন্তরানং অট্ঠৰীসসহস্সাধিকসত্তরসমানুসৰস্সলক্খসঙ্খ্যা ৰা কতযুগপ্পমাণকা পঞ্চ সন্ধযো ভৰন্তি। তেন ৰুত্তং <span class="bld">সূরিযসিদ্ধন্তে</span> <span class="note">[১.১৮-১৯]</span> –</p>
<p class="gatha1">‘‘যুগানং সত্ততি সেকা, মন্বন্তর’মিহো’চ্চতে।</p>
<p class="gathalast">কতস্স সঙ্খ্যা তস্সন্তে, সন্ধি ৰুত্তো জলপ্লৰো॥</p>
<p class="gatha1">সসন্ধযো তে মনৰো, কপ্পে ঞেয্যা চতুদ্দস।</p>
<p class="gathalast">কতপ্পমাণা কপ্পাদো, সন্ধী পঞ্চদসট্ঠিতা’’তি॥</p>
<p class="bodytext">কতযুগস্স চ পাদেন কলিনো পমাণং, পাদদ্বযেন দ্বাপরস্স, পাদত্তযেন তেতায। চতুযুগঞ্চেতং চক্কমিৰ ভমতীতি পঞ্চদসহি সন্ধীহি নরানং যুগানি চতুৰীসতি ভৰন্তি। দেৰানং <a name="M0.0069"></a> তু যুগচক্কং। এতানি চ সসন্ধিচতুদ্দসমন্বন্তরান্যেকতোপি পিণ্ডিতানি দেৰানং যুগসহস্সং ভৰতি, নরানং চতুযুগসহস্সং, তঞ্চ ব্রহ্মুনো দিনমেকং। অঞ্ঞো মনু অস্মিং <span class="bld">মন্বন্তরং,</span> ব্রহ্মসুতা এৰ মনৰো।</p>
<p class="bodytext"><a name="para82"></a><span class="paranum">৮২</span>. পঞ্চকং খযকপ্পে। কপ্পতে জগতী ৰিনস্সতেতি কপ্পো। খযন্তি এত্থ খযো। কপ্পো চ খযো চাতি <span class="bld">কপ্পক্খযা।</span> সংৰত্ততে উপরমতে, ৰিনস্সতে ৰা জগতী অস্মিন্তি <span class="bld">সংৰট্টো।</span> চতুযুগানমন্তে জাতো <span class="bld">যুগন্তো।</span> পলীযতে খীযতে যত্থ লোকোতি <span class="bld">পলযো,</span> পুমে, সঞ্ঞাযং ণো। কেচি পনেত্থ ‘‘কপ্পক্খযো তূ’’তি পাঠং ৰত্বা দ্বিন্নমেকাভিধানত্তং কপ্পেন্তি, তং <span class="bld">অমরকোসেন</span> চ <span class="bld">তট্টীকায</span> চ ন সমেতি। ৰুত্তঞ্হি তত্থ ‘‘সংৰট্টো, পলযো, কপ্পো, খযো, কপ্পন্তমিচ্চপী’’তি <span class="note">[অমর ৪.২২]</span> চ ‘‘পঞ্চকং খযকপ্পে’’তি চ।</p>
<p class="bodytext">দ্বযং কাল়কণ্ণিযং। নিন্দিতব্বত্তা ন লক্খীযতেতি <span class="bld">অলক্খী।</span> অত্তনো নিস্সযং কাল়ৰণ্ণসদিসং করোতি অপ্পকাসকত্তাতি <span class="bld">কাল়কণ্ণী, কর</span>তো ণো, রস্স <span class="bld">ণো,</span> ঈ চ। দ্বযং সিরিযং। পসংসিতব্বত্তা লক্খীযতেতি <span class="bld">লক্খী।</span> কতপুঞ্ঞেহি সেৰীযতে, তে ৰা সেৰতীতি <span class="bld">সিরী,</span> রো, ঈ চ।</p>
<p class="bodytext"><a name="para83"></a><span class="paranum">৮৩</span>. দ্বযং দানৰানং মাতরি। <span class="bld">দা</span> অৰখণ্ডনে, দাযতীতি <span class="bld">দনু।</span> দ্বযং দেৰানং মাতরি। <span class="bld">দিতী</span>তি অসুরানমেৰ ৰেমাতিকা মাতা, তস্সা পটিপক্খভাৰেন <span class="bld">অদিতি।</span></p>
<p class="bodytext"><a name="para84"></a><span class="paranum">৮৪</span>. <span class="bld">আগু</span>ন্তং <a name="M0.0070"></a> পাপে। পান্তি রক্খন্তি অত্তানমস্মাতি <span class="bld">পাপং, প</span>কারৰণ্ণাগমো, দুগ্গতিং পাপনতো ৰা <span class="bld">পাপং।</span> কিল্যতে সিথিলী করিয্যতে যেনেতি <span class="bld">কিব্বিসং, ল</span>স্স <span class="bld">ৰো,</span> ইসো চ, করোতি অনিট্ঠফলন্তি ৰা <span class="bld">কিব্বিসং,</span> ইব্বিসো। ৰিরূপেন গচ্ছতীতি <span class="bld">ৰেরং।</span> ন হন্তি ধঞ্ঞন্তি <span class="bld">অঘং, হন</span>স্স <span class="bld">ঘো,</span> সাধূহি অগন্তব্বত্তা ৰা <span class="bld">অঘং, হন</span> গতিযং। কুচ্ছিতং চরিতং <span class="bld">দুচ্চরিতং।</span> দু নিন্দিতং করণমস্স <span class="bld">দুক্কটং।</span> ন পুনাতীতি <span class="bld">অপুঞ্ঞং।</span> কুসলানং পটিপক্খং <span class="bld">অকুসলং।</span> কং সুখং হনতীতি <span class="bld">কণ্হং,</span> ৰণ্ণৰিপরিযযো। কল্যতে অনেন <span class="bld">কলুসং,</span> উসো, কং ৰা সুখং লুনন্তো সেতীতি <span class="bld">কলুসং।</span> দু নিন্দিতং ইতং গমনমস্স <span class="bld">দুরিতং।</span> অগন্তব্বং গচ্ছতি এতেনাতি <span class="bld">আগু,</span> আ পীল়যং গচ্ছতীতি ৰা <span class="bld">আগু, ‘‘আ</span> তু কোধমুদাট্টীসূ’’তি হি <span class="bld">একক্খরকোসে</span> ৰুত্তং।</p>
<p class="bodytext"><a name="para85-86"></a><span class="paranum">৮৫-৮৬</span>. ছক্কং ধম্মে। কুচ্ছিতেনাকারেন সন্তানে সেন্তীতি কুসা, রাগাদযো, তে লুনাতি ছিন্দতীতি <span class="bld">কুসলং।</span> সুখং করোতি, সোভনং ৰা করণমস্স <span class="bld">সুকতং।</span> সুখং করোতীতি <span class="bld">সুক্কং।</span> পুনাতীতি <span class="bld">পুঞ্ঞং।</span> ধরতি সব্বন্তি <span class="bld">ধম্মং।</span> অপরে পনিদং ‘‘পুঞ্ঞধম্ম’’মিত্যেকপদং ৰদন্তি, তং <span class="bld">অমরকোসেন</span> <span class="note">[অমর ৪.২৪]</span> ৰিরুজ্ঝনতো ন গহেতব্বং। সুন্দরং চরণমস্স <span class="bld">সুচরিতং।</span></p>
<p class="bodytext">তিকং <a name="M0.0071"></a> দিট্ঠধম্মিকে। দিট্ঠধম্মো নাম পচ্চক্খো অত্তভাৰো, তত্থ নিব্বত্তং <span class="bld">দিট্ঠধম্মিকং।</span> ইহলোকে জাতং <span class="bld">ইহলোকিকং।</span> সন্দিট্ঠে পচ্চক্খে অত্তভাৰে জাতং <span class="bld">সন্দিট্ঠিকং।</span> দ্বযং সম্পরাযিকে। তং ৰচনত্থতো সুৰিঞ্ঞেয্যং।</p>
<p class="bodytext">দ্বযং তক্কালে। তস্মিংযেৰ কালে জাতং, নাসন্নকালাদীসূতি <span class="bld">তক্কালং।</span> তদা তস্মিংযেৰ কালে জাতং <span class="bld">তদাত্বং,</span> ত্বং, <span class="bld">তদাত্ত</span>ন্তিপি পাঠো। দ্বযং আযতিকালে। <span class="bld">উত্তরকালো</span> পচ্ছিমো কালো। আগমিস্সতীতি <span class="bld">আযতি, আ</span>পুব্বো <span class="bld">ই</span> গতিম্হি। এত্থ চ যং ইমস্মিং অত্তভাৰে দূরমাসন্নং ৰা, তং দিট্ঠধম্মিকং। যং পন ইমস্মিং অত্তভাৰে ৰা সম্পরাযে ৰা দূরতরং, তং <span class="bld">আযতি।</span></p>
<p class="bodytext"><a name="para87-88"></a><span class="paranum">৮৭-৮৮</span>. <span class="bld">পমোদ</span>ন্তং পামোজ্জে। হসতি যেনাতি <span class="bld">হাসো।</span> অত্তা মনো যস্স অত্তমনো। দুট্ঠস্স হি মনো অত্তা নাম ন হোতি, তস্স ভাৰো <span class="bld">অত্তমনতা,</span> পামোজ্জং। পীণেতি তপ্পেতীতি <span class="bld">পীতি।</span> ৰিন্দতি সুখং এতাযাতি <span class="bld">ৰিত্তি।</span> তুস্সন্তি এতাযাতি <span class="bld">তুট্ঠি,</span> তংসহচরণতো <span class="bld">ৰিত্তি,</span> তংসহচরণতো <span class="bld">পীতি</span> চ নারিযং, <span class="bld">অত্তমনতা</span> পন নিদ্দেসতো রূপভেদো। আ ভুসো নন্দযতীতি <span class="bld">আনন্দো। মুদ</span> হাসে, <span class="bld">পমুদো, আমোদোপি।</span> সন্তুস্সনং <span class="bld">সন্তোসো</span> <a name="M0.0072"></a>। নন্দনং <span class="bld">নন্দি। সম্মদো সম্মদাপি</span> <span class="note">[সম্মুদো, সম্মদোপি (?)]</span>, <span class="bld">উ</span>কারস্স <span class="bld">অ।</span> পমোদিতস্স পুগ্গলস্স, চিত্তস্স ৰা ভাৰো <span class="bld">পামোজ্জং।</span></p>
<p class="bodytext">তিকং সুখে। সুট্ঠু খণতীতি <span class="bld">সুখং,</span> ক্বি। সাদীযতি অস্সাদীযতীতি <span class="bld">সাতং।</span> ফস্সতি সিনেহতীতি <span class="bld">ফাসু,</span> ফুসতি ৰা বাধতি দুক্খন্তি <span class="bld">ফাসু।</span> সত্তকং কল্যাণে। <span class="bld">ভদি</span> কল্যাণে, ভদ্দতীতি <span class="bld">ভদ্দং।</span> পসত্থতরত্তা <span class="bld">সেয্যো।</span> সোভতীতি <span class="bld">সোভং। খী</span> খযে, খেপেতি অসুখং <span class="bld">খেমং,</span> মো। কল্যং নিরোগং অণতি গচ্ছতি, কল্যং ৰা হিতং অণযতি পাপযতীতি <span class="bld">কল্যাণং,</span> কম্মনি ণো <span class="note">[কম্মনি উপপদে ণপচ্চযোতি অধিপ্পাযো]</span>। <span class="bld">মঙ্গ</span> গত্যত্থো, মঙ্গতি ধঞ্ঞং <span class="bld">মঙ্গলং,</span> অলো। সমেতি দুক্খন্তি <span class="bld">সিৰং,</span> ৰো।</p>
<p class="bodytext"><a name="para89"></a><span class="paranum">৮৯</span>. ছক্কং দুক্খে। দুক্করং খমনমেত্থ <span class="bld">দুক্খং। কস</span> গমনে, কসতি অপুঞ্ঞন্তি <span class="bld">কসিরং,</span> ইরো, কুচ্ছিতেনাকারেন সেতীতি ৰা <span class="bld">কসিরং। কির</span> ৰিক্খিপনে, কিরতি সুখন্তি <span class="bld">কিচ্ছং,</span> কতা ৰা পুঞ্ঞকরণিচ্ছা যেনাতি <span class="bld">কিচ্ছং,</span> ‘‘দুক্খূপনিসা সদ্ধা’’তি হি ৰুত্তং। নত্থি অধিগমনত্থং ঈহা এত্থাতি <span class="bld">নীঘো, হ</span>স্স <span class="bld">ঘো,</span> অথ ৰা নিহন্ত্যপুঞ্ঞং হিংসতি গচ্ছতীতি ৰা <span class="bld">নীঘো,</span> পুঞ্ঞং ৰা ন হন্তি ন গচ্ছতীতি <span class="bld">নীঘো।</span> ৰিরূপমসতি যেনাতি <span class="bld">ব্যসনং,</span> ৰিসিট্ঠং ৰা অসতি খেপেতীতি <span class="bld">ব্যসনং।</span> ন হন্তি ধঞ্ঞন্তি <span class="bld">অঘং।</span> এতে পাপাদযো গুণে যথাৰুত্তলিঙ্গা। <span class="bld">পাপপুঞ্ঞানি সুখা</span>দি চ <span class="bld">আকিচ্ছং কিচ্ছ</span>ন্তং গুণযোগতো <span class="bld">দব্বে</span> ৰিসেস্যে ৰত্তমানানি তীসু। যথা –</p>
<p class="gatha1">পাপা উতুমতী কঞ্ঞা, পাপো রাজাপ্যরক্খকো।</p>
<p class="gatha2">পাপং ব্যাধকুলং হিংসং, পাপো ৰিপ্পো চ সেৰকো।</p>
<p class="gathalast">পুঞ্ঞং তিত্থমিদং পুঞ্ঞা, নদী পুঞ্ঞো’য’মস্সমো॥</p>
<p class="gatha1">সুখং <a name="M0.0073"></a> কামিকুলং দব্বং <span class="note">[সব্বং (?)]</span>, সুখো ৰাসো সহা’ম্বযা <span class="note">[সহান্বযো (ক॰)]</span>।</p>
<p class="gathalast">সুখা যুৰতি’রিচ্ছন্তী, সুখা ৰে মঘৰগ্গহা <span class="note">[সুখা যুৰতিকা গহা (ক॰)]</span>॥</p>
<p class="bodytext">যদা তু সকত্থপ্পধানং সুখাদিকমেৰ ৰিসেস্যত্তেন ৰত্তুমিচ্ছতে, ন তু দব্বং (পুব্বমিৰ ৰিসেসনং,) <span class="note">[( ) চিন্তামণিটীকাযং ন দিস্সতি]</span> তদা রূপভেদোত্তমেৰ লিঙ্গং। যথা –</p>
<p class="gatha1">‘‘দালিদ্দেপি <span class="note">[ৰলিত্তেপি (ক॰)]</span> ধনিত্তেপি, ৰসো পরিজনো সুখং।</p>
<p class="gathalast">সুখং সজ্জনৰাসো চ, সুখং সন্তি অনুত্তরা’’তি॥</p>
<p class="bodytext">ননু ‘‘দুক্কটোযং ব্যাপারো, সুকতং কম্মং, কলুসোযং মে ব্যাপারো’’তি অঞ্ঞেসম্পি তীসু ৰুত্তি অত্থেৰেতি কিং পাপপুঞ্ঞানমেৰ গহণং ভৰতীতি? ৰুচ্চতে – ‘‘দুট্ঠু কতো দুক্কটো, সুট্ঠু কতং সুকত’’মিচ্চেৰং ক্রিযানিবন্ধনাপি তীসু ৰুত্তি সম্ভৰতি, নাৰস্সং গুণনিবন্ধনা এৰ। কলুসস্সপি যদা সিট্ঠপযোগেসু ৰিসেস্যৰুত্তি তিলিঙ্গতা উপলব্ভতে, তদা পাপগ্গহণ’মত্থপ্পধানং ব্যাখ্যাতব্বং।</p>
<p class="bodytext"><a name="para90"></a><span class="paranum">৯০</span>. পঞ্চকং সুভাসুভকম্মমত্তে। ইট্ঠানিট্ঠৰিপাকভাগো যত্থ অত্থীতি <span class="bld">ভাগ্যং।</span> সুভাসুভফলং নেতীতি <span class="bld">নিযতি,</span>তি। সুভাসুভফলং ভাজেতীতি <span class="bld">ভাগো।</span> ইট্ঠানিট্ঠৰিভাগভাগোধীযতি এত্থাতি <span class="bld">ভাগধেয্যং।</span> সুভাসুভফলং ৰিদধাতীতি <span class="bld">ৰিধি।</span> অযো, সুভাৰহো, দেৰং, দিট্ঠংইচ্চাদীনিপি সুভাসুভকম্মমত্তস্স নামানি। পঞ্চকং জাতিযং। উপ্পজ্জনং <span class="bld">উপ্পত্তি,</span> নিপ্পজ্জনং <span class="bld">নিব্বত্তি, পদ</span> গতিযং, <span class="bld">নি</span>পুব্বো,তি, <span class="bld">প</span>স্স <span class="bld">বো।</span> জননং <span class="bld">জাতি।</span> জনীযতে <span class="bld">জননং।</span> উদ্ধং ভৰনং <span class="bld">উব্ভৰো।</span></p>
<p class="bodytext"><a name="para91"></a><span class="paranum">৯১</span>. পজ্জং <a name="M0.0074"></a> হেতুম্হি। অত্তনো ফলং নিমিনাতীতি <span class="bld">নিমিত্তং, মা</span> পরিমাণে, <span class="bld">নি</span>পুব্বো। করোতি ফলন্তি <span class="bld">কারণং।</span> তিট্ঠতি ফলমেত্থাতি <span class="bld">ঠানং।</span> পজ্জতি নিপজ্জতি ফলমেতেনাতি <span class="bld">পদং,</span> ৰিসেসেন জাযতেতি <span class="bld">বীজং,</span> রস্সস্স দীঘতা। নিস্সেসেন অত্তনো ফলং বন্ধতি পৰত্তেতীতি <span class="bld">নিবন্ধনং।</span> নিদীযতে নিচ্ছীযতে অনেনেতি <span class="bld">নিদানং,</span> যু, নিদদাতি ফলন্তি ৰা <span class="bld">নিদানং।</span> পভৰতি ফলমেতস্মাতি <span class="bld">পভৰো,</span> হিনোতি গচ্ছতি পরিণমতি কারিযরূপতন্তি <span class="bld">হেতু,</span> তু, হিনোতি ৰা পতিট্ঠাতি ফলমেত্থাতি <span class="bld">হেতু, হি</span> পতিট্ঠাযং। সম্ভৰতি যেন ফলন্তি <span class="bld">সম্ভৰো।</span> সিনোতি ফলং বন্ধতীতি <span class="bld">সেতু।</span> পটিচ্চ ফলমেতস্মা এতীতি <span class="bld">পচ্চযো।</span></p>
<p class="bodytext"><a name="para92"></a><span class="paranum">৯২</span>. যং কারণং <span class="bld">সমাসন্নং</span> আসন্নতরং ফলেন, তং পদট্ঠানন্তি মতং। পদানং হেতূনং ঠানং <span class="bld">পদট্ঠানং,</span> যথা ‘‘রাজরাজা’’তি। তিৰিধং কারণং উপাদানকারণং সহকারীকারণং কারণকারণন্তি। যথা বীজং অঙ্কুরস্স উপাদানকারণসঙ্খাতং পদট্ঠানং, ভূমিজলাদি সহকারীকারণং, ‘‘কম্মস্স <span class="note">[কম্পস্স (?)]</span> কারণং জরো, তস্স কারণং কফো’’তি কফো কারণকারণং কম্মস্স <span class="note">[কম্পস্স (?)]</span>।</p>
<p class="bodytext">তিকং <a name="M0.0075"></a> সরীরাধিপতিদেৰে। জীৰন্তি সত্তা যেনাতি <span class="bld">জীৰো।</span> পূরেতি নিস্সযস্সাভিলাসন্তি <span class="bld">পুরিসো,</span> ইসো। অতন্তি সততং গচ্ছন্তি সত্তা যেনাতি <span class="bld">অত্তা।</span> দ্বযং সত্তরজোতমোসাম্যাৰত্থাযং। পধীযন্তে পলীযন্তে অত্র গুণা সত্তরজোতমো রূপাতি <span class="bld">পধানং,</span> যু। পকরোতি পুরিসোপভোগত্থং সদ্দাদিকারিযন্তি <span class="bld">পকতি,</span>তি। মোহরাগদোসানং যথাসঙ্খ্যং সত্তরজোতমানীতি সঞ্ঞা। সতো ভাৰো <span class="bld">সত্তং,</span> ঠিতিপরতা। রজ্জন্ত্যত্রাতি <span class="bld">রজো,</span> সট্ঠিপরতা। তমন্ত্যত্রাতি <span class="bld">তমো,</span> পলযপরতা।</p>
<p class="bodytext"><a name="para93"></a><span class="paranum">৯৩</span>. পজ্জেন পাণিনো নামানি। পণন্তি জীৰন্তি সত্তা যেনাতি <span class="bld">পাণো,</span> সো যস্সত্থি, সো <span class="bld">পাণো।</span> সরীরসঙ্খাতো কাযো যস্সত্থি, সো <span class="bld">সরীরী।</span> কম্মেন ভৰতীতি <span class="bld">ভূতং,</span> নপুংসকে, পুমেৰাতি <span class="bld">ৰা</span>সদ্দত্থো। রূপাদীসু সঞ্জতীতি <span class="bld">সত্তো,</span> নিচ্ছন্দরাগাপি রূল়্হিযা সত্তাতি ৰুচ্চন্তি। দেহো কাযো যস্সত্থীতি <span class="bld">দেহী।</span> পূরেতীতি পূতি, পূতিসঙ্খাতং আহারং গিলতি অদতীতি <span class="bld">পুগ্গলো, তি</span>স্স লোপো, সত্তানং আযুং পূরেন্তো গচ্ছতীতি পুগ্গো, তং লাতি ভক্খতীতি <span class="bld">পুগ্গলো।</span> জীৰন্তি যেনাতি জীৰং, তমস্সত্থীতি <span class="bld">জীৰো।</span> যথাৰুত্তত্থো পাণো যস্সত্থীতি <span class="bld">পাণী।</span> পকারেন জাতত্তা <span class="bld">পজা।</span> জাযতীতি <span class="bld">জন্তু,</span> তু। কুসলাকুসলং জনেতীতি <span class="bld">জনো।</span> লুজ্জতীতি <span class="bld">লোকো, লুজ</span> ৰিনাসে, <span class="bld">জ</span>স্স <span class="bld">কো।</span> যথা পুরিমকা সত্তা জাতিজরামরণং গচ্ছন্তি, তথা অযম্পি গচ্ছতীতি <span class="bld">তথাগতো।</span></p>
<p class="bodytext"><a name="para94"></a><span class="paranum">৯৪</span>. রূপাদযো <a name="M0.0076"></a> ছ চক্খাদিগয্হা ধম্মা ‘‘গোচরা’’তি ‘‘আলম্বা’’তি ‘‘ৰিসযা’’তি ‘‘আরম্মণানী’’তি ‘‘আলম্বণানী’’তি চ ৰুচ্চন্তে। রূপযতি পকাসেতি অত্তনো সভাৰন্তি <span class="bld">রূপং।</span> সপ্পতি উচ্চারীযতীতি <span class="bld">সদ্দো, সপ্প</span> গতিযং ৰা, সপ্পতে ঞাযতে যেনেতি <span class="bld">সদ্দো। গন্ধ</span> অদ্দনে, অদ্দনং হিংসনং, যাচনঞ্চ, হিংসতে অভিলসীযতে ৰা <span class="bld">গন্ধো,</span> গন্ধেতি ৰা অত্তনো ৰত্থুং সূচেতি পকাসেতি ‘‘ইদমেত্থ অত্থী’’তি পেসুঞ্ঞং করোন্তো ৰিয হোতীতি <span class="bld">গন্ধো।</span> রসন্তি তং সত্তা অস্সাদেন্তীতি <span class="bld">রসো।</span> ফুসীযতীতি <span class="bld">ফস্সো।</span> গাৰো ইন্দ্রিযানি চরন্ত্যেতেসু <span class="bld">গোচরা।</span> চিত্তচেতসিকেহি আলম্বীযন্তেতি <span class="bld">আলম্বা। সি</span> বন্ধনে ৰিপুব্বো, ৰিসিনোন্তি ৰিবন্ধন্তি ইন্দ্রিযানীতি <span class="bld">ৰিসযা।</span> আগন্ত্বা চিত্তচেতসিকা রমন্তি এত্থাতি <span class="bld">আরম্মণানি,</span> যু। এতে <span class="bld">ইন্দ্রিযত্থা</span>তিপ্যুচ্চন্তে, ইন্দ্রিযেহি অত্থ্যন্তে অভিলসীযন্তেতি কত্বা।</p>
<p class="bodytext"><a name="para95"></a><span class="paranum">৯৫</span>. পজ্জদ্ধং সুক্কে। <span class="bld">সুচ</span> সোকে, সোচন্তি এতেন তদত্থিকাতি <span class="bld">সুক্কো,</span> অ। <span class="bld">গু</span> সদ্দে, গুযতে কিত্তীযতেতি <span class="bld">গোরো,</span> রো। <span class="bld">সি</span> সেৰাযং, সেৰীযতেতি <span class="bld">সিতো,</span> সিনোতি ৰা বন্ধতি চিত্তন্তি <span class="bld">সিতো।</span> অৰদাযতি সব্বৰণ্ণেতি <span class="bld">ওদাতো। দা</span> অৰখণ্ডনে <span class="bld">অৰ</span>পুব্বো। ধাৰতি সুজ্ঝত্যনেনেতি <span class="bld">ধৰলো,</span> অলো। <span class="bld">সিত</span> ৰণ্ণে, ণো, <span class="bld">সেতো</span> <a name="M0.0077"></a>। পডি গতিযং, পণ্ডতি পকাসেতীতি <span class="bld">পণ্ডরো,</span> অরো। সুচি, ৰিসদো, অজ্জুনোতিপি সুক্কনামানি।</p>
<p class="bodytext">ছক্কং রত্তে। <span class="bld">সোণ</span> ৰণ্ণে, ণো, রত্তুপ্পলৰণ্ণো, <span class="bld">রুহ</span> জননে, ইতো, <span class="bld">ল</span>ত্তে <span class="bld">লোহিতো।</span> রঞ্জন্ত্যনেনেতি <span class="bld">রত্তো, রন্জ</span> রঙ্গে। তম্বো উদুম্বরসঙ্খাতো লোহৰিসেসো, তব্বণ্ণতায <span class="bld">তম্বো।</span> মঞ্জেট্ঠা নাম রত্তৰল্লি, যায হত্থিদন্তাদিৰিকতিযো রত্তা ভৰন্তি, তব্বণ্ণতায <span class="bld">মঞ্জেট্ঠো। রোহিতো</span> লোহিতসমো, অ<span class="bld">ল</span>ত্তমেৰ ৰিসেসো।</p>
<p class="bodytext"><a name="para96"></a><span class="paranum">৯৬</span>. <span class="bld">সামল</span>ন্তং কণ্হে। <span class="bld">নীল</span> ৰণ্ণে, অ। কস্সতেতি <span class="bld">কণ্হো, কস</span> ৰিলেখনে, ণ্হো। ন সিতো <span class="bld">অসিতো।</span> ৰণ্ণেসু এককোট্ঠাসভাৰেন কল্যতেতি কালো, সো এৰ <span class="bld">কাল়ো। মচ, মচি</span> কক্কনে, কক্কনং পিসনং, সেতাদিকং মচতীতি <span class="bld">মেচকো,</span> ণ্ৰু, অস্সেত্তং। <span class="bld">সা</span> তনুকরণে, সাযতি তনুকরীযতি পটিপক্খৰণ্ণেহীতি <span class="bld">সামো। সামলো</span> সামসদিসো, <span class="bld">মল</span>পচ্চযোৰ ৰিসেসো।</p>
<p class="bodytext"><span class="bld">পণ্ডু</span>সদ্দো সিতপীতে উত্তো, সিতপীতসম্মিস্সিতৰণ্ণে <span class="bld">পণ্ডু</span>সদ্দো ৰুত্তোত্যত্থো। ৰুত্তঞ্চ ‘‘সিতপীতসমাযুত্তো, পণ্ডুৰণ্ণো পকিত্তিতো’’তি <span class="note">[চিন্তামণিটীকা ৫.১৩]</span>। পণ্ডতি একগণনং গচ্ছতীতি <span class="bld">পণ্ডু, পডি</span> গতিযং, উ। হরিণো, পণ্ডুরোতিপি পণ্ডুৰণ্ণনামানি। <span class="bld">ঈসংপণ্ডু</span> অব্যত্তপণ্ডুৰণ্ণো <span class="bld">ধূসরো</span> নাম, যথা ধূলিৰণ্ণো। <span class="bld">ধূস</span> কন্তিকরণে, চুরাদি, অরো।</p>
<p class="bodytext"><a name="para97"></a><span class="paranum">৯৭</span>. <span class="bld">কিঞ্চিরত্তো</span> <a name="M0.0078"></a> অব্যত্তরত্তৰণ্ণো <span class="bld">অরুণো</span> নাম, যথা মচ্ছস্স চক্খু <span class="note">[যথা মদমত্তস্স চক্খুরাগো (চিন্তামণিটীকা ৫.১৫)]</span>, সূরিযাদো তরুণো ৰুত্তো।</p>
<p class="bodytext"><span class="bld">সেতলোহিতো</span> সেতরত্তমিস্সো ৰণ্ণো পাটলো নাম, যথা পাটলকুসুমং। পাটযতেতি <span class="bld">পাটলো,</span> অলো, <span class="bld">পট</span> ৰিভাজনে।</p>
<p class="bodytext">দ্বিকং পীতে। <span class="bld">পা</span> পানে, কম্মনি তো, <span class="bld">ঈ</span>ত্তঞ্চ। হলিদ্দিযা ইৰ আভা যস্স <span class="bld">হলিদ্যাভো।</span></p>
<p class="bodytext">তিকং তিণপত্তাদিগতে ৰণ্ণে। <span class="bld">লস</span> কন্তিযং, অতিসযেন লস্যতেতি <span class="bld">পলাসো।</span> ‘‘পালাসো’’তি পাঠে তু রস্সস্স দীঘতা। <span class="bld">হর</span> হরণে, মনং হরতীতি <span class="bld">হরিতো,</span> ইতো। ই, <span class="bld">হরি।</span></p>
<p class="bodytext"><a name="para98"></a><span class="paranum">৯৮</span>. নীলপীতসম্মিস্সৰণ্ণে কল়ারো, কপিলো চ ৰত্তন্তি। <span class="bld">কল</span> সঙ্খ্যানে। অরো, <span class="bld">ল</span>স্স <span class="bld">ল়ো, কল়ারো। কব</span> ৰণ্ণে, ইলো, <span class="bld">ব</span>স্স <span class="bld">পো, কপিলো।</span></p>
<p class="bodytext"><span class="bld">রোচনপ্পভে</span> গোরোচনসদিসপ্পভাযং পিঙ্গো, পিসঙ্গো চ ৰত্তন্তি। <span class="bld">পভা</span>সদ্দস্স দ্বিলিঙ্গত্তমেৰ। <span class="bld">পিজি</span> ভাসত্থো, <span class="bld">পিঙ্গো।</span> পরত্র <span class="bld">স</span>কারৰণ্ণাগমো, <span class="bld">পিসঙ্গো।</span></p>
<p class="bodytext">কল়ারাদীনং <a name="M0.0079"></a> চতুন্নং পিঙ্গলৰিসেসত্থৰাচকতং দস্সেত্বা পিঙ্গলসামঞ্ঞত্থৰাচকত্তম্পি দস্সেতুমাহ <span class="bld">‘‘কল়ারাদি’’</span>চ্চাদি। তস্সাযমত্থো – ন কেৰলং <span class="bld">কল়ারা</span>দযো পিঙ্গলৰিসেসত্থেযেৰ পৰত্তন্তি, অথ খো পিঙ্গলসামঞ্ঞত্থেপি ৰত্তন্তীতি। ৰুত্তঞ্হি <span class="bld">অমরকোসে</span> ‘‘কল়ারো কপিলো পিঙ্গো, পিসঙ্গো কদ্দু পিঙ্গলো’’তি <span class="note">[অমর ৫.১৬]</span>। কেচি পন <span class="bld">কল়ারা</span>দযো <span class="bld">পিসঙ্গ</span>পরিযন্তা চত্তারো সদ্দা পিঙ্গলগুণে ৰত্তমানা পুমে ৰত্তন্তি, গুণিনি পন ৰাচ্চলিঙ্গাতি এৰং পচ্ছিমেন সম্বন্ধং কত্বা ৰদন্তি, তং <span class="bld">অমরকোসেন</span> ৰিরুজ্ঝনতো ইধ চ ‘‘সুক্কাদযো’’তি সব্বেসংযেৰ গহণতো ন গহেতব্বং।</p>
<p class="bodytext"><a name="para99"></a><span class="paranum">৯৯</span>. তিকং সবলে কোকিলকণ্ঠসদিসে। কল্যতেতি <span class="bld">কলো, মসি</span> পরিমাণে, কম্মনি ণো, কলো এৰ মাসো <span class="bld">কম্মাসো, ল</span>স্স <span class="bld">মো,</span> কলনং ৰা কলো, তং মসতীতি <span class="bld">কম্মাসো,</span> যথা ‘‘কুম্ভকারো’’তি। <span class="bld">সব</span> গতিযং, সবতীতি <span class="bld">সবলো,</span> অলো। চিয্যতেতি <span class="bld">চিত্তো,</span> ত। <span class="bld">ত্রণ</span>পচ্চযে <span class="bld">চিত্রো।</span> কম্মীরো, কব্বুরোতিপি সবলস্স নামানি।</p>
<p class="bodytext">কণ্হপীতমিস্সে সাৰো ৰুত্তো। <span class="bld">সে</span> গতিম্হি, সযতীতি <span class="bld">সাৰো,</span> অৰো। কপিসোতিপি <span class="bld">সাৰ</span>স্স নামং। কণ্হলোহিতমিস্সে ধূমাভে পন ধূম, ধূমলা ৰত্তন্তি। ধূমো ৰিযাতি <span class="bld">ধূমো।</span> ধূমং লাতীতি <span class="bld">ধূমলো। এতে সুক্কা</span>দযো <span class="bld">সাৰ</span>ন্তা যদা অভেদোপচারা <span class="bld">গুণিনি</span> গুণিম্হি ৰত্তন্তি, তদা ৰাচ্চলিঙ্গা, যথা সুক্কো হংসো, সুক্কা হংসী <a name="M0.0080"></a>, সুক্কং হংসকুলংইচ্চাদি যোজ্জং। যদা <span class="bld">গুণে</span> গুণমত্তে ৰত্তন্তি, তদা পুমে, যথা হংসস্স সুক্কো, মযূরস্স চিত্তো ইচ্চাদি যোজ্জং।</p>
<p class="bodytext"><a name="para100"></a><span class="paranum">১০০</span>. <span class="bld">লাসন</span>ন্তং নচ্চে। <span class="bld">নত</span> গত্তৰিনামে, <span class="bld">পব্বজ্জা</span>দিত্তা <span class="bld">নচ্চা</span>দেসো। নতনং <span class="bld">নচ্চং,</span> নটনং ৰা <span class="bld">নচ্চং,</span> সব্বত্র ভাৰসাধনং। নতীযতে <span class="bld">নত্তনং।</span> লস্যতে <span class="bld">লাসনং, লস</span> কন্তিযং, লসিতব্বন্তি ৰা <span class="bld">লাসনং।</span></p>
<p class="bodytext">নচ্চং, ৰাদিতং, গীতং ইতি ইদং ভোরিযত্তিকং নাট্যং নামেত্যুচ্চতে <span class="note">[অমর ৭.১০]</span>। <span class="bld">তুর</span> তুরণহিংসাসু। তুরীযন্তেনেনেতি <span class="bld">তূরিযং,</span> মুরজাদি। তব্ভৰো সদ্দো তোরিযো, ণো। তেন লক্খিতং তিকং <span class="bld">তোরিযত্তিকং।</span> নটস্সেদং <span class="bld">নাট্যং।</span> ততিযস্স তোরিযসামঞ্ঞস্স তু পাসঙ্গা নাটকা।</p>
<p class="bodytext"><a name="para101"></a><span class="paranum">১০১</span>. নচ্চট্ঠানং রাজঙ্গণাদি <span class="bld">রঙ্গো</span> নাম সিযা ‘‘রমন্তা গচ্ছন্তি এত্থ, রজ্জন্তি এত্থা’’তি ৰা কত্বা। <span class="bld">সূঝসূচনং</span> হত্থাদীহি সূচিতব্বস্স পকাসেতব্বস্স সত্থপ্পহারাদিনো সূচনং পকাসনং <span class="bld">অভিনযো</span> নাম ‘‘নযনং নযো, পস্সন্তানং অভিমুখং নযো’’তি কত্বা। ব্যঞ্জকোতিপি তস্সেৰ নামং।</p>
<p class="bodytext">ভরতসত্থৰুত্তঅট্ঠুত্তরসতকরণনিপ্ফন্নথিরহত্থপরিযত্থকাদিনামকো দ্বত্তিং সপ্পকারো <span class="note">[ৰিত্থারো ভরতমুনিকতে নাট্যসত্থে চতুত্থ অজ্ঝাযে পস্সিতব্বো]</span> নচ্চৰিসেসো <span class="bld">অঙ্গৰিক্খেপো, অঙ্গহারো</span> নাম ‘‘অঙ্গস্স হারো, ৰিক্খেপো’’তি কত্বা <a name="M0.0081"></a>। তিকং নটে। সব্বত্র কত্তুসাধনং, ‘‘নচ্চতীতি <span class="bld">নট্টকো’’</span>ত্যাদিনা।</p>
<p class="bodytext"><a name="para102"></a><span class="paranum">১০২</span>. সিঙ্গারাদযো নৰ রসা <span class="bld">নাট্যরসা</span> অস্সাদনীযত্তা। যথা হি নানাব্যঞ্জনসঙ্খতমন্নং ভুঞ্জন্তা রসে অস্সাদযন্তি সুমনা পুরিসা হাসংৰ অধিগচ্ছন্তি, তথা নানাভিনযব্যঞ্জিতে অঙ্গসত্তোপেতে ঠাযীভাৰে অস্সাদযন্তি সুমনাতি <span class="note">[সুবোধালঙ্কারস্স মহাসামিটীকায ৩৫২ গাথাৰণ্ণনাযম্পি]</span>।</p>
<p class="bodytext"><a name="para103"></a><span class="paranum">১০৩</span>. তেসু সিঙ্গারস্সেৰ সরূপং, পভেদঞ্চ দস্সেতুমাহ <span class="bld">‘‘পোসস্সে’’</span>চ্চাদি। নারিযং সঙ্গমং <span class="bld">পটিচ্চ</span> কারণং কত্বা <span class="bld">পোসস্স</span> পুরিসস্স যা <span class="bld">পিহা</span> ইচ্ছা মনোৰিকারৰিসেসো <span class="bld">পোসে</span> চ পুরিসে সঙ্গমং <span class="bld">পটিচ্চ</span> কারণং কত্বা ইত্থিযা যা <span class="bld">পিহা</span> ইচ্ছা মনোৰিকারৰিসেসো, এসো রতিকীল়াদীনং কারণভূতো, রতিকীল়াদিকারণসহিতো ৰা রসো <span class="bld">সিঙ্গারো</span> নাম। এত্থ চ ইত্থিপুরিসানং দস্সনসৰনফুসনৰসেন ৰা ৰিপ্পযোগৰসেন ৰা যা পিহা সঞ্জাতা, সো রসো নাম। যং পন তং কারণং কত্বা পৰত্তং গীতং, তমেৰ লোকানং অস্সাদজনকত্তা রসো নাম। ফলূপচারৰসেন পন পিহা রসোতি ৰুত্তা, সব্বত্রেৰং।</p> 
<p class="bodytext"><a name="para104"></a><span class="paranum">১০৪</span>. উত্তমানং <a name="M0.0082"></a> ইত্থিপুরিসানং পকতি সংযোগৰিযোগসভাৰো সা এত্থ সিঙ্গারে পাযো বহুলন্তি <span class="bld">উত্তমপকতিপ্পাযো,</span> যেভুয্যেন উত্তমানং সংযোগৰিযোগপ্পৰত্তং গীতমেৰ সিঙ্গারো নামাত্যত্থো। ইত্থিপুরিসানং পিহা হেতু এতস্সাতি <span class="bld">ইত্থিপুরিসহেতুকো।</span> সো সিঙ্গারো সম্ভোগো, ৰিযোগোতি ইমিনা পভেদেন দুৰিধো মতো। তত্র চ –</p>
<p class="gatha1">ৰাপিৰনগেহুয্যান-মালাচন্দনাদযো।</p>
<p class="gathalast">সম্ভোগস্স ৰিভাৰা তে, যে চঞ্ঞে ললিতঙ্করা॥</p>
<p class="bodytext">ৰিযোগস্স তু পিযাদস্সনং ৰিভাৰো, রসজনকো চ ৰিভাৰো। ৰুত্তঞ্চ –</p>
<p class="gatha1">‘‘জযন্তে চ রসা যেন,</p>
<p class="gatha2">স ৰিভাৰো পকিত্তিতো।</p>
<p class="gatha3">তেসমেৰা’নুভাৰো’যং,</p>
<p class="gathalast">খ্যাতো কৰীহি ব্যঞ্জকো’’তি॥</p>
<p class="bodytext">সহ ভুঞ্জনমনুভৰনং <span class="bld">সম্ভোগো।</span> ৰিযুজ্জনং নানাভৰনং <span class="bld">ৰিযোগো। সিঙ্গং</span> নামধাতু, ৰিজ্ঝনট্ঠেন সিঙ্গং, নাগরিকভাৰসঙ্খাতস্স কিলেসসিঙ্গস্সেতং নামং, তং করোতি, সিঙ্গং ৰা পভুত্তং, তং করোতি রাগীসূতি <span class="bld">সিঙ্গারো,</span> আরো, কিলেসসিঙ্গকরণং ৰিলাসোতি ৰুত্তং। সুচি, উজ্জলোতিপি সিঙ্গারস্স নামানি।</p>
<p class="bodytext">সোকোপচযসভাৰো <a name="M0.0083"></a> <span class="bld">করুণো।</span></p>
<p class="gatha1">ইট্ঠনাসঙ্গনাসায <span class="note">[ইট্ঠনাসধনাপায (চিন্তামণিটীকা)]</span>,</p>
<p class="gatha2">ৰধবন্ধনতাল়না।</p>
<p class="gatha3">সাপক্লেসোপতাপেহি,</p>
<p class="gathalast">জাযতে করুণো রসো॥</p>
<p class="bodytext">উস্সাহৰদ্ধনো <span class="bld">ৰীরো।</span> ৰিভাৰা তস্স ৰিনযুপতাপবলৰিক্কমা। স চাযং দানৰীরো ধম্মৰীরো যুদ্ধৰীরোতি তিৰিধো।</p>
<p class="bodytext">ৰিম্হযোপচযসভাৰো <span class="bld">অব্ভুতো।</span></p>
<p class="gatha1">পাসাদুয্যানসেলাদি-গমনা দিব্বদস্সনা।</p>
<p class="gatha2">সভাৰিমানমাযেন্দ-জালসিপ্পাদিদস্সনা <span class="note">[জালৰিজ্জাদিদস্সনা (ক॰)]</span>।</p>
<p class="gathalast">হদযেচ্ছিতলাভেহি, ৰিভাৰেহিস্স সম্ভৰো॥</p>
<p class="bodytext">হাসোপচযসভাৰো <span class="bld">হাসো।</span></p>
<p class="gatha1">সাবহিত্থা সৰিকতা, নেপথ্যা ব্যঙ্গদস্সনা।</p>
<p class="gathalast">অসম্বন্ধকথালাপা, হাসো সো কুহকাদিভি॥</p>
<p class="bodytext">ভযোপচযসভাৰো <span class="bld">ভযানকো।</span></p>
<p class="gatha1">উচ্চভেরৰসংরাৰ-যক্খপেতাদিদস্সনা।</p>
<p class="gathalast">সুঞ্ঞাগারমহারঞ্ঞ-ৰধবন্ধনদস্সনা॥</p>
<p class="gatha1">তাসাযাসঙ্কতোব্বেগো, সিৰোলূকরুণাদিভি।</p>
<p class="gathalast">ৰিভাৰেহি চ ইত্থীনং, নীচানঞ্চ ভযানকো॥</p>
<p class="bodytext">সমণোপচযসভাৰো <span class="bld">সন্তো।</span></p>
<p class="gatha1">দস্সনা সন্তৰেসানং, সন্তচিত্তান তাদিনং।</p>
<p class="gathalast">সন্তকারণধম্মানং, সন্তো নাম রসো ভৰে॥</p>
<p class="bodytext">জিগুচ্ছোপচযসভাৰো <a name="M0.0084"></a> <span class="bld">বীভচ্ছো।</span></p>
<p class="gatha1">পূতিমংসাদিকানং তু, দস্সনসুতিকিত্তনা।</p>
<p class="gathalast">ৰিগতেহি ৰিভাৰেহি, বীভচ্চো জাযতে রসো॥</p>
<p class="bodytext">কোধোপচযসভাৰো <span class="bld">রুদ্দং।</span></p>
<p class="gatha1">তঞ্চ সঙ্গামহেতুকং, উগ্গকম্মউপঘাত-।</p>
<p class="gathalast">মুসাৰাদাদিফরুসা, ৰচনাদীহি ভৰতি॥</p>
<p class="bodytext">এতেসু চ বীভচ্ছরুদ্দানি নপুংসকে, অঞ্মে তু পুমে রূপভেদা। এতে চ নৰ নাট্যরসা <span class="bld">রতনকোস</span>নযেন ৰুত্তা। ৰুত্তঞ্হি তত্থ –</p>
<p class="gatha1">‘‘সিঙ্গারৰীর বীভচ্ছ-রুদ্দ হাস ভযানকা।</p>
<p class="gathalast">করুণা’ব্ভুত সন্তাচ, নৰ নাট্যরসা ইমে’’তি॥</p>
<p class="bodytext"><span class="bld">অমরকোসে</span> পন –</p>
<p class="gatha1">‘‘সিঙ্গারৰীর করুণা-ব্ভুত হাস ভযানকা।</p>
<p class="gathalast">বীভচ্ছ রুদ্দাতি রসা’’তি <span class="note">[অমর ৭.১৭]</span>॥</p>
<p class="bodytext">অট্ঠেৰ রসা ৰুত্তা। অথেহ নৰমো সন্তো রসো কস্মা ন ৰুত্তোতি? ৰুচ্চতে –</p>
<p class="gatha1">হাসো রতি চ কারুঞ্ঞং,</p>
<p class="gatha2">কোধুস্সাহভযং তথা।</p>
<p class="gatha3">জিগুচ্ছা ৰিম্হযো চেতি,</p>
<p class="gathalast">ঠাযীভাৰা পকিত্তিতা॥</p>
<p class="bodytext">ঠাযী এৰ তু রসীভৰতিপ্যাগমো, তস্মা পকতিযা অট্ঠসঙ্খ্যত্তা অট্ঠেৰ তু তে ৰুত্তাতি ন ৰুত্তো। সন্তরসো চাযং ধম্মসিঙ্গারত্তা সিঙ্গাররসে এৰানুপৰিট্ঠো। ধম্মযুদ্ধকামত্তেন তিৰিধো হি সিঙ্গারো। কেচি পন পিযসমাগমাদিৰিভাৰজপরমং ৰস্সল্যাখ্যং রসমাহু।</p>
<p class="bodytext"><span class="bld">রভসো</span>প্যাহ <a name="M0.0085"></a> –</p>
<p class="gatha1">‘‘সিঙ্গার ৰীর বীভচ্ছ-রুদ্দ হাস ভযানকা।</p>
<p class="gathalast">করুণা’ব্ভুতসন্তা চ, ৰস্সল্যঞ্চ রসা দসে’’তি॥</p>
<p class="bodytext">অঞ্ঞে তু –</p>
<p class="gatha1">‘‘সিঙ্গারানুগতো হাসো,</p>
<p class="gatha2">করুণো রুদ্দকম্মজো।</p>
<p class="gatha3">ৰীরতো অব্ভুতো জাতো,</p>
<p class="gathalast">বীভচ্ছা চ ভযানকো’’তি –</p>
<p class="bodytext">চত্তারো রসা ইচ্চাহু।</p>
<p class="bodytext"><span class="bld">বীভচ্ছ</span>ন্তি ৰধ বন্ধনে, ছো, অব্ভাসিকারস্স দীঘো। <span class="bld">ৰ</span>স্স <span class="bld">ভো, ধ</span>স্স <span class="bld">চো বীভচ্ছো।</span> রুদ্দো দেৰতা অস্সেতি রুদ্দং। ৰুত্তঞ্চ –</p>
<p class="gatha1">‘‘সিঙ্গারো হরিদেৰোহি, হাসো পমথদেৰতো।</p>
<p class="gathalast">করুণো যমদেৰো তু, রুদ্দো রুদ্দাধিদেৰতো’’তি <span class="note">[সদ্দকপ্পদ্দুমে রোদ্রপদেপি]</span>॥</p>
<p class="bodytext">এত্থ চ কামকোধহাসাদিকতো চিত্তৰিকারো <span class="bld">ভাৰো</span> ‘‘ভাৰযতি পকাসযতি কৰিনো অধিপ্পায’’ন্তি কত্বা। সো চ ঠাযী ব্যভিচারী সাত্তিকো চেতি তিৰিধো। তত্র –</p>
<p class="gatha1">হাসো রতি চ কারুঞ্ঞং,</p>
<p class="gatha2">কোধু’স্সাহ ভযং তথা।</p>
<p class="gatha3">জিগুচ্ছা ৰিম্হযো চেতি,</p>
<p class="gathalast"><span class="bld">ঠাযীভাৰা</span> পকিত্তিতা॥</p>
<p class="bodytext"><span class="bld">ব্যভিচারী</span> তু তেত্তিংসপ্পভেদা। যথা –</p>
<p class="gatha1">সঙ্কা গিলানি নিব্বেদো,</p>
<p class="gatha2">তথা ইস্সা মদো সমো।</p>
<p class="gatha3">আলস্যং দীনতা চিন্তা,</p>
<p class="gathalast">মোহো সতি মতী ধিতি॥</p>
<p class="gatha1">চাপল্যং <a name="M0.0086"></a> হরিসো পীল়া,</p>
<p class="gatha2">আৰেগো জল়তু’গ্গতা।</p>
<p class="gatha3">সুত্তং ৰিতক্কো তাসো চ,</p>
<p class="gathalast">গব্ভু’স্সুক্কো ৰিসাদতা॥</p>
<p class="gatha1">নিদ্দা’বহিত্থা’মরিসা,</p>
<p class="gatha2">মরণং ব্যাধিরেৰ চ।</p>
<p class="gatha3">অপমারো চ উম্মাদো,</p>
<p class="gathalast">ৰিবোধো তিংস তুত্তরা॥</p>
<p class="bodytext"><span class="bld">সাত্তিকো</span> অট্ঠৰিধো। যথা –</p>
<p class="gatha1">থম্ভো সেদো চ রোমঞ্চো,</p>
<p class="gatha2">সরভেদো তু ৰেপথু।</p>
<p class="gatha3">ৰেৰণ্ণ’মস্সুপলযা,</p>
<p class="gathalast">ইচ্চেতে অট্ঠ <span class="bld">সাত্তিকা</span>তি॥</p>
<p class="bodytext">থিরত্তা একন্তিকত্তা <span class="bld">ঠাযী। ব্যভিচারী</span> অনেকন্তিকত্তা। যথা নাটিকায সিঙ্গারো ঠাযী, তদুপকারা হাসাদযো ব্যভিচারিনো, মোহরাগদোসা এৰ সঙ্খ্যভাসায সত্তরজোতমানীত্যুচ্চন্তে। তত্র সত্তেন আসযেন নিব্বত্তো <span class="bld">সাত্তিকো।</span> ভাৰস্স বোধকো অভিনযো <span class="bld">অনুভাৰো</span> ‘‘অনু পচ্ছা ভাৰযতি পকাসযতী’’তি কত্বা।</p>
<p class="bodytext">তত্র <span class="bld">সম্ভোগ</span>সভাৰো যো <span class="bld">রত্যা</span>খ্যো ভাৰো, তস্স লোচনচাতুরিযভমুক্খেপমিহিতৰিব্ভমচিত্তঙ্গহারিৰাক্যাদি অনুভাৰো। ৰুত্তঞ্চ –</p>
<p class="gatha1">‘‘তস্স লোচনচাতুর-ভমুক্খেপসিতৰিব্ভমো।</p>
<p class="gathalast">চিত্তঙ্গহারিৰাক্যাদি, অনুভাৰো পকিত্তিতো’’তি॥</p>
<p class="bodytext"><span class="bld">ৰিযোগস্স</span> <a name="M0.0087"></a> তু অনুভাৰো –</p>
<p class="gatha1">অভিলাপো তথা চিন্তা,</p>
<p class="gatha2">তস্স সরণকিত্তনা।</p>
<p class="gatha3">উব্বেগো চ ৰিলাপো চ,</p>
<p class="gatha2">উম্মাদো ব্যাধিরেৰ চ।</p>
<p class="gatha3">জল়তা মরণঞ্চেৰ,</p>
<p class="gathalast">দসেৰেত্থ পকিত্তিতা॥</p>
<p class="bodytext"><span class="bld">হাসস্স</span> তু ৰিকারকালাদি অনুভাৰো, যো তু করুণো।</p>
<p class="gatha1">অস্সুসাসেহি ৰেৰণ্ণ-</p>
<p class="gatha2">থম্ভগত্তসতিক্খযা।</p>
<p class="gatha3">পরিদেৰিতসোকেহি,</p>
<p class="gathalast">অভিনযো সসূরিভি॥</p>
<p class="bodytext">করচরণৰদনৰেপথুগত্তথম্ভহদযকম্পনসুক্খোট্ঠতালুকণ্ঠেহি <span class="bld">ভযানকো</span> নিচ্চমভিনযো।</p>
<p class="bodytext"><span class="bld">রুদ্দস্স</span> তু ভূকুট্যাদি অনুভাৰো।</p>
<p class="gatha1"><span class="bld">ৰীরো’</span>ভিনীযতে চাগ-</p>
<p class="gatha2">ৰেসারজ্জাদিতো তথা।</p>
<p class="gatha3">অক্খেপসূচতাদীহি,</p>
<p class="gathalast">থেরসোরাদিতো ভৰে॥</p>
<p class="bodytext"><span class="bld">বীভচ্ছস্স</span> তু –</p>
<p class="gatha1">অযং পচ্ছাদনা ব্যত্ত-</p>
<p class="gatha2">পাদবাহচ্ছিকূলনা।</p>
<p class="gatha3">উব্বেজনাদীহি মতো,</p>
<p class="gathalast">তজ্জেহি’ভিনযো সদা॥</p>
<p class="bodytext"><span class="bld">অব্ভুতং</span> <a name="M0.0088"></a> পন –</p>
<p class="gatha1">দন্তলোচনৰিত্থারা,</p>
<p class="gatha2">পসাদোপসমাদিহি।</p>
<p class="gatha3">রোমঞ্চসেদতাসস্সু,</p>
<p class="gathalast">সাধুৰাদেহি দস্সযে॥</p>
<p class="bodytext">সাত্তিকানং ত্বট্ঠন্নং থম্ভসেদরোমঞ্চসরভেদৰেপথুৰেৰণ্ণমস্সুপলযানং যথাক্কমং নিক্রিযতা, ৰাত, চ্চাসীত, দোভগ্গল়া’পাঙ্গপূরণ, মুখচ্ছাযাৰিপল্লাস, লোচনমজ্জন, মহিপাতাদযো অভিনযা।</p>
<p class="bodytext">এৰং ব্যভিচারীনম্পি নিব্বেদ, গিলানি, সঙ্কি’স্সা, মদ, সমা’লস্যাদীনং যথাক্কমং সাস, সন্তাপ, দিসাৰলোকন, গুণমচ্ছের, ভীত, ঙ্গমদ্দন, সমাদযো অভিনযাতি।</p>
<p class="bodytext">ব্যভিচারীসু সঙ্কা নাম আসঙ্কচিত্ততা। গিলানি গেলঞ্ঞতা। নিব্বেদো অত্তাৰমাননং। মদো পমাদুক্কংসো। সমো খেদো। দীনতা চেতসো দুক্খতা। ধিতি সন্তোসো। হরিসো চেতোপসাদো। পীল়া রুদ্দাচারাদীহি মুখৰিকারো। আৰেগো সম্ভমো। জল়তা অপ্পটিপত্তি, উগ্গতা দারুণত্তং। সুত্তং সুপনং। তাসো চিত্তক্খোভো। উস্সাহো উস্সুক্কং। ৰিসাদো খেদো। অবহিত্থা আকারগুত্ততা। অমরিসো অক্খমতা। ৰিবোধো ৰিনিদ্দতা। সেসা পপঞ্চভযা ন ৰিত্থারিতাতি। রসৰণ্ণনা।</p>
<p class="bodytext"><a name="para105"></a><span class="paranum">১০৫</span>. সিলোকেন ৰচসো নামানি। ভাসিতব্বন্তি <span class="bld">ভাসিতং। লপ</span> ৰচনে, <span class="bld">লপিতং।</span> ভাসীযতেতি <span class="bld">ভাসা।</span> ৰোহরীযতেতি <a name="M0.0089"></a> <span class="bld">ৰোহারো, হর</span> হরণে <span class="bld">ৰি</span>পুব্বো, <span class="bld">‘‘ৰোহার</span> ৰচনে’’তি ৰা ধাতু। ৰুচ্চতেতি <span class="bld">ৰচনং। ৰচো</span>পি, মনোগণোযং। উচ্চতেতি <span class="bld">উত্তি,</span>তি। ৰুচ্চতেতি <span class="bld">ৰাচা,</span> অ। গিণন্তি সদ্দাযন্তি তন্তি <span class="bld">গিরা, গে</span> সদ্দে, ইরো, গাযিতব্বাতি ৰা <span class="bld">গিরা।</span> ৰাযতে সদ্দাযতেতি <span class="bld">ৰাণী,</span> যু, ঈ চ, পরেসং মম্মৰিজ্ঝনট্ঠেন ৰাণো ৰিযাতি ৰা <span class="bld">ৰাণী,</span> ঈ। ভরতো নাম সত্থকারো ইসি, তস্সেসা <span class="bld">ভারতী।</span> কথীযতেতি <span class="bld">কথিতা।</span> ৰুচ্চতেতি <span class="bld">ৰচী,</span> ঈ। ব্রহ্মী, সরোৰতীতিপি ৰচসো নামানি।</p>
<p class="bodytext"><a name="para106"></a><span class="paranum">১০৬</span>. একমেৰাখ্যাতপদং যত্থ <span class="bld">একাখ্যাতো</span> সৰিসেসনেন কারকপদেন সহিতত্তা <span class="bld">সকারকো পদচযো</span> সম্বন্ধত্থো পদসমুদাযো ৰাক্যং নাম সিযা, যথা – ৰেস্সন্তরো রাজা সুখৰিপাকং কম্মং করোতি, পুরিসো গচ্ছতি। <span class="bld">আখ্যাত</span>গ্গহণঞ্চেত্থ ক্রিযাসদ্দোপলক্খণং, তেন দেৰদত্তো কটং কতৰা ইচ্চাদীনিপি ৰাক্যং নাম সিযা। <span class="bld">অমরকোসে</span> পন – ‘‘তিস্যাদ্যন্তচযো ৰাক্যং, ক্রিযা ৰা কারকান্বিতা’’তি <span class="note">[অমর ৬.২]</span> দ্বীহি লক্খণেহি ৰাক্যমাহ। তস্সত্থো – <span class="bld">তিস্যাদ্যন্তচযো</span> ত্যাদিস্যাদ্যন্তপদানং চযো সমূহো সম্বন্ধত্থো ৰাক্যং, তং যথা – উচ্চং পঠতি, ওদনং পচতি। তথা চ ভাৰাখ্যং আখ্যাতং সাব্যযকারকৰিসেসনং ৰাক্যং, আখ্যাতং ত্যাদ্যন্তং সাব্যযং ৰা সকারকং ৰা সৰিসেসনং ৰা ৰাক্যমুচ্চতে। <span class="bld">ত্যাদি</span>গ্গহণং ক্রিযাসদ্দোপলক্খণং, তেন দেৰদত্তো <a name="M0.0090"></a> কটং কতৰা ইচ্চাদীনিপি ৰাক্যং। উপলক্খণনিরপেক্খং অপরং ৰাক্যলক্খণমাহ ‘‘ক্রিযা ৰা কারকান্বিতা’’তি। ক্রিযাপদং ৰা কারকসম্বন্ধং ৰাক্যং, যথা – রাজা গচ্ছতি, রাজা গতো। ইমস্মিং পক্খে সাব্যযস্সপি অনব্যযস্সপি সব্বস্স ক্রিযাকারকপদসমূহস্স ৰাক্যত্তমাহ।</p>
<p class="bodytext">ভযাদীহি যং দ্বিক্খত্তুং ৰা তিক্খত্তুং ৰা <span class="bld">উদীরণং</span> কথনং ‘‘সপ্পো সপ্পো, ৰিজ্ঝ ৰিজ্ঝা’’ত্যাদিকং, তং আমেডিতং ঞেয্যং। <span class="bld">মেডি</span> উম্মাদনে, <span class="bld">আ</span>পুব্বো দ্বত্তিক্খত্তুমুচ্চারণে ৰত্ততি। যথা ‘‘এতদেৰ যদা ৰাক্যং, আমেডযতি ৰাসৰো’’ <span class="note">[‘‘হরিৰংসে’’তি চিন্তামণিটীকাযং ৰুত্তং]</span>। ‘‘দেৰদত্তেনামেডো কতো’’ ইচ্চত্রাপ্যযমেৰত্থো, সোকাদিনা হি ‘‘ভাতা ভাতা’’ইত্যুচ্চারীযতে, ভাৰে কম্মনি চ তো। কম্মঞ্চ পদং ৰাক্যম্হা।</p>
<p class="bodytext"><a name="para107"></a><span class="paranum">১০৭</span>. আমেডিতস্স ৰিসযং দস্সেতুমাহ <span class="bld">‘‘ভযে’’</span>চ্চাদি। ‘‘সপ্পো সপ্পো, চোরো চোরো’’ত্যাদীসু <span class="bld">ভযে।</span> ‘‘ৰিজ্ঝ ৰিজ্ঝ, পহর পহরা’’ত্যাদীসু <span class="bld">কোধে।</span> ‘‘সাধু সাধূ’’ত্যাদীসু <span class="bld">পসংসাযং।</span> ‘‘গচ্ছ গচ্ছ, লুনাহি লুনাহী’’ত্যাদীসু <span class="bld">তুরিতে।</span> ‘‘আগচ্ছ আগচ্ছা’’ত্যাদীসু <span class="bld">কোতূহলে।</span> ‘‘বুদ্ধো বুদ্ধোতি চিন্তযন্তো’’ত্যাদীসু <span class="bld">অচ্ছরে।</span> ‘‘অভিক্কমথাযস্মন্তো অভিক্কমথাযস্মন্তো’’ত্যাদীসু <span class="bld">হাসে।</span> ‘‘কহং একপুত্তক, কহং একপুত্তকা’’ত্যাদীসু <span class="bld">সোকে।</span> ‘‘অহো সুখং অহো সুখ’’ন্ত্যাদীসু <span class="bld">পসাদে। চ</span>সদ্দো অৰুত্তসমুচ্চযত্থো, তেন গরহা’সম্মানাদীনং সঙ্গহো <a name="M0.0091"></a> দট্ঠব্বো। তত্থ ‘‘পাপো পাপো’’ত্যাদীসু <span class="bld">গরহাযং।</span> ‘‘অভিরূপক, অভিরূপকা’’ত্যাদীসু <span class="bld">অসম্মানে।</span> এৰমেতেসু নৰসু, অঞ্ঞেসু চ আমেডিতৰচনং <span class="bld">বুধো</span> পণ্ডিতো <span class="bld">করে</span> করেয্য যোজেয্য আমেডনং পুনপ্পুনুচ্চারণং আমেডিযতি ৰা পুনপ্পুনুচ্চারীযতীতি <span class="bld">আমেডিত</span>ন্তি কত্বা।</p>
<p class="bodytext"><a name="para108"></a><span class="paranum">১০৮</span>. ইরু, যজু, সামন্তি তযো ৰেদা সিযুং, তত্র <span class="bld">ইরু</span>সদ্দো <span class="bld">নারী</span> ইত্থিলিঙ্গো। <span class="bld">ইচ</span> থুতিযং, ইচ্চন্তে দেৰা এতাযাতি <span class="bld">ইরু,</span> উ, <span class="bld">চ</span>স্স <span class="bld">রো।</span> যজন্তে অনেনেতি <span class="bld">যজু,</span> উ। <span class="bld">সো</span> অন্তকম্মনি, করণে মো, সোযন্তি পাপমনেনেতি <span class="bld">সামং,</span> ওস্সা, <span class="bld">‘‘সা</span> তনুকরণাৰসানেসূ’’তি ৰা ধাত্বত্থো। ৰিদন্তি ধম্মমেতেহীতি <span class="bld">ৰেদা।</span></p>
<p class="bodytext"><span class="bld">এতে এৰ</span> তযো ৰেদা তযী নাম, তযো অৰযৰা অস্সাতি <span class="bld">তযী।</span> অযং <span class="bld">তযী</span>সদ্দো <span class="bld">নারী</span> ইত্থিলিঙ্গো। তিকং ৰেদে। মুনাতি জানাতি ধম্মং অনেনাতি <span class="bld">মন্তো,</span> তো, <span class="bld">উ</span>স্স <span class="bld">অ।</span> সুয্যতে ধম্মং এতাযাতি <span class="bld">সুতি।</span> ইত্থিযং <span class="bld">সুতি</span>সদ্দো।</p>
<p class="bodytext"><a name="para109"></a><span class="paranum">১০৯</span>. ৰেদসত্থকারকে দস ইসযোদস্সেতুমাহ <span class="bld">‘‘অট্ঠকো’’</span>চ্চাদি। অত্থং হিতং, অত্থে ৰা সত্থে করোতীতি <span class="bld">অট্ঠকো।</span> ৰামং কল্যাণৰচনং করোতীতি <span class="bld">ৰামকো,</span> রস্সসরীরত্তা <a name="M0.0092"></a> ৰা ৰামনো, সো এৰ <span class="bld">ৰামকো, ন</span>স্স <span class="bld">ক</span>কারত্তং কত্বা। ৰামো নাম হরো, সো দেৰো অস্স <span class="bld">ৰামদেৰো।</span></p>
<p class="gatha1">‘‘ৰামং সব্যে পতীপে <span class="note">[পতীপেতি পটিকূলে]</span> চ, দৰিণে <span class="note">[দৰিণেতি ধনে]</span> চাতিসুন্দরে।</p>
<p class="gathalast">পযোধরে হরে কামে, জঞ্ঞা ৰাম’মপিত্থিয’’ন্তি॥</p>
<p class="bodytext">হি <span class="bld">নানত্থসঙ্গহে।</span></p>
<p class="bodytext">অঙ্গিরসস্স ইসিনো অপচ্চং <span class="bld">অঙ্গিরসো,</span> চিত্রসিখণ্ডিনো অপচ্চং পুত্তো। অথ ৰা অঙ্গিম্হি কাযে রসো সিদ্ধিপ্পত্তো পারদো যস্সাতি <span class="bld">অঙ্গিরসো।</span> তেনেৰ তস্স পুত্তং সুরাচরিযং ‘‘জীৰো’’তি ৰদতি। জীৰযতি রণে অসুরনিহতে দেৰেতি <span class="bld">জীৰো</span> <span class="note">[অমর ৩.২৪ চিন্তামণিটীকা ওলোকেতব্বা]</span>। ভরতীতি <span class="bld">ভগু,</span> ভং ৰানক্খত্তং গচ্ছতি জানাতীতি <span class="bld">ভগু,</span> উ। যমং সংযমং দদাতি পরেসন্তি যমদো চ সো দক্খিণেয্যগ্গিত্তা অগ্গি চেতি <span class="bld">যমদগ্গি,</span> রামস্স পিতা <span class="note">[পরসুরামস্স পিতা (সদ্দকপ্পদ্দুমে)]</span>। ৰসিট্ঠস্স অপচ্চং <span class="bld">ৰাসিট্ঠো।</span> ভারদ্বাজস্স অপচ্চং <span class="bld">ভারদ্বাজো।</span> কস্সপস্স অপচ্চং <span class="bld">কস্সপো।</span> ৰেস্সামিত্তস্স অপচ্চং <span class="bld">ৰেস্সামিত্তো। ইতি</span> ইমে দস ইসযো <span class="bld">মন্তানং</span> ৰেদানং <span class="bld">কত্তারো</span> কারকা।</p>
<p class="bodytext"><a name="para110"></a><span class="paranum">১১০</span>. ৰেদে দস্সেত্বা তস্স ছল়ঙ্গানি দস্সেতুমাহ <span class="bld">‘‘কপ্পো’’</span>চ্চাদি। যঞ্ঞকম্মানমুপদেসকো <span class="bld">কপ্পো</span> ‘‘কপ্পতে পভৰতী’’তি কত্বা। সাধুসদ্দানমন্বাখ্যাযকং <span class="bld">ব্যাকরণং</span> ৰিসেসেন আকরীযন্তে পকতিচ্চাদিনা আব্যাপাদ্যন্তে অনেন <a name="M0.0093"></a> সদ্দাতি, যু। <span class="bld">জোতিসত্থং</span> গণনসত্থং সুভাসুভকম্মফলজোতনকং। সিক্খ্যন্তে অব্ভস্যন্তে <span class="note">[অজ্ঝযন্তে (ক॰)]</span> এতাযাতি <span class="bld">সিক্খা, অ</span>কারাদিৰণ্ণানং ঠানকরণপযতনানং পটিপাদিকা। নিচ্ছযেন, নিস্সেসতো ৰা উত্তি <span class="bld">নিরুত্তি,</span> ৰণ্ণাগমো ৰণ্ণৰিপরিযযোচ্চাদিকা। ছন্দসি অনুট্ঠুভাদিৰুত্তানং পটিপাদিকা <span class="bld">ছন্দোৰিচিতি,</span> এতানি ছ ৰেদানং অঙ্গানীতি ৰদন্তি।</p>
<p class="bodytext"><a name="para111"></a><span class="paranum">১১১</span>. পুরাৰুত্তনিবন্ধনপাযত্তা পুরাৰুত্তং, তস্স পবন্ধো ৰিত্থারো, সন্তানো ৰা <span class="bld">ভারতাদিকো</span> ভারতযুদ্ধকথাদিকো <span class="bld">ব্যাসা</span>দিপকতো গন্থো ইতিহাসো নাম, <span class="bld">ইতিহ</span>সদ্দো পারম্পরিযোপদেসে নিপাতো, ইতিহা’ত্থি অস্মিন্তি <span class="bld">ইতিহাসো।</span></p>
<p class="bodytext">রুক্খাদীনং নামপরিযাযেহি <span class="bld">নামপ্পকাসকং</span> রতনমালাদিকং সত্থং নিঘণ্টু নাম, <span class="bld">সো</span>তিমিনা <span class="bld">নিঘণ্টু</span>সদ্দস্স পুল্লিঙ্গত্তং দীপেতি, সব্বত্রেৰং। তত্থ তত্থাগতানি নামানি নিস্সেসতো ঘটেন্তি রাসীকরোন্তি এত্থাতি <span class="bld">নিঘণ্টু,</span> বিন্দাগমো, ৰচনীযৰাচকভাৰেন অত্থং সদ্দঞ্চ নিখণ্ডতি ভিন্দতি ৰিভজ্জ দস্সেতীতি ৰা নিখণ্টু, সো এৰ <span class="bld">খ</span>স্স <span class="bld">ঘ</span>কারং কত্বা <span class="bld">নিঘণ্টূ</span>তি ৰুত্তো। <span class="bld">রুক্খাদীনং নামপ্পকাসক</span>ন্তিমিনা একেকস্স অত্থস্স অনেকপরিযাযনামপ্পকাসকত্তং ৰুত্তং, নিদস্সনমত্তঞ্চেতং, অনেকেসং অত্থানং একসদ্দৰচনীযতাপকাসকৰসেনপি <a name="M0.0094"></a> তস্স গন্থস্স পৰত্তত্তা <span class="note">[দী॰ নি॰ টী॰ ১.২৫৬; ম॰ নি॰ টী॰ ১.২২; অ॰ নি॰ টী॰ ২.৩.৫৯; সারত্থ॰ টী॰ ১.ততিযসঙ্গীতিকথাৰণ্ণনা]</span>।</p>
<p class="bodytext"><a name="para112"></a><span class="paranum">১১২</span>. লোকে যং ৰিতণ্ডৰাদীনং সত্থং, তং লোকাযতন্তি ৰিঞ্ঞেয্যং। <span class="bld">তনু</span> ৰিত্থারে, অঞ্ঞমঞ্ঞৰিরুদ্ধং, সগ্গমোক্খৰিরুদ্ধং ৰা তনোন্তি এত্থাতি <span class="bld">ৰিতণ্ডো,</span> ডো, <span class="bld">ণ</span>ত্তং, ৰিরুদ্ধেন ৰা ৰাদদণ্ডেন তাল়েন্তি এত্থ ৰাদিনোতি <span class="bld">ৰিতণ্ডো, তডি</span> তাল়নে, অদেসম্পি হি যং নিস্সায ৰাদীনং ৰাদো পৰত্তো, তং তেসং দেসতোপি উপচারৰসেন ৰুচ্চতি, যথা ‘‘চক্খুং লোকে পিযরূপং সাতরূপং, এত্থেসা তণ্হা পহীযমানা পহীযতি, এত্থ নিরুজ্ঝমানা নিরুজ্ঝতী’’তি <span class="note">[দী॰ নি॰ ২.৪০১; ম॰ নি॰ ১.১৩৪; ৰিভ॰ ২০৪]</span>। <span class="bld">লোকা</span>তি বাললোকা, তে এত্থ আযতন্তি উস্সহন্তি ৰাযমন্তি ৰাদস্সাদেনাতি <span class="bld">লোকাযতং,</span> আযতিং হিতং তেন লোকো ন যততি ন ঈহতীতি ৰা <span class="bld">লোকাযতং,</span> তঞ্হি গন্থং নিস্সায সত্তা পুঞ্ঞক্রিযায চিত্তম্পি ন উপ্পাদেন্তি।</p>
<p class="bodytext">যো <span class="bld">কৰীনং</span> পণ্ডিতানং <span class="bld">হিতো</span> কৰিত্তভোগসম্পত্তাদিপযোজনকরো <span class="bld">ক্রিযাকপ্পৰিকপ্পো</span> কৰীনং ক্রিযাসঙ্খাতকপ্পবন্ধনৰিধিৰিধাযকো সুবোধালঙ্কারাদিকো গন্থো, সো কেটুভং নাম, কিটন্তি গচ্ছন্তি কোসল্লং কৰযো বন্ধনেসু এতেনাতি <span class="bld">কেটুভং, কিট</span> গতিযং, অভো, অস্সুকারো, অথ ৰা কিটতি গমেতি ক্রিযাদিৰিভাগং, তং ৰা অনৰসেসেন পরিযাদানতো গমেন্তো পূরেতীতি <span class="bld">কেটুভং, উভ, উম্ভ</span> পূরণে।</p>
<p class="bodytext">ৰচীভেদাদিলক্খণা <a name="M0.0095"></a> ক্রিযা কপ্পীযতি ৰিকপ্পীযতি এতেনাতি <span class="bld">ক্রিযাকপ্পো।</span> সো পন ৰণ্ণপদসম্বন্ধপদত্থাদিৰিভাগতো অতিবহু ৰিকপ্পোতি আহ <span class="bld">‘‘ক্রিযাকপ্পৰিকপ্পো’’</span>তি, ইদঞ্চ মূলক্রিযাকপ্পগন্থং সন্ধায ৰুত্তং। সো হি মহাৰিসযো সতসহস্সপরিমাণো নযচরিতাদিপকরণং <span class="note">[নলচরিতাদিপকরণং (?)]</span>।</p>
<p class="bodytext"><a name="para113"></a><span class="paranum">১১৩</span>. উপলদ্ধো কেনপ্যত্থো যস্সং সা <span class="bld">উপলদ্ধত্থা,</span> ইতি আখ্যাযিকাত্যুচ্চতে আখ্যাযতে নাযকানুসাসকচরিতমস্সন্তি, সঞ্ঞাযং ণ্ৰু।</p>
<p class="bodytext">পবন্ধেনেৰ চ সৰিত্থারেন কপ্পনং যস্সং সা <span class="bld">পবন্ধকপ্পনা, কাদম্বরী</span>পভুতি। কথীযতীতি <span class="bld">কথা।</span></p>
<p class="bodytext">অত্থা ভূমিহিরঞ্ঞাদযো, তত্র পধানং ভূমি ইতরেসং তপ্পভৰত্তা, তেসং অজ্জনে পালনে চ উপাযভূতং সত্থং <span class="bld">অত্থসত্থং,</span> পযানক্যাদিপণীতং <span class="note">[বহস্বতিচাব্বীক্যাদিপ্রণীতং (চিন্তামণিটীকা ৬.৫)]</span>, তস্মিং <span class="bld">দণ্ডনীতি</span>সদ্দো পৰত্তো। সামাদীনং চতুত্থোপাযো ৰধবন্ধনাদিলক্খণো দণ্ডো, তস্স নীতি পণযনং <span class="bld">দণ্ডনীতি,</span> পাযেন নীতিস্স দণ্ডেন ব্যপ্পদেসো, ৰধদোসবাহুল্যেন পাযসো দণ্ডস্স পণযনতো, দণ্ডনীত্যত্থত্তা সত্থঞ্চ <span class="bld">দণ্ডনীতি।</span></p>
<p class="bodytext">দ্বযং কথাযং। ৰুত্তো অনুৰত্তনীযো অন্তো পরিসমত্তি যস্স অত্তনো কারিযভাগস্স পাপনতোতি <span class="bld">ৰুত্তন্তো।</span> পৰত্তন্তে কারিযা যস্সং <span class="bld">পৰত্তি,</span>তি। <span class="bld">চ</span>কারেন ৰুত্তউদন্তাদযো গহিতা। কারিযস্স ৰুত্তি অত্রত্থীতি অস্সত্থ্যত্থে <a name="M0.0096"></a> ণো। উগ্গতো অন্তো পরিসমত্তি যস্স <span class="bld">উদন্তো।</span></p>
<p class="bodytext"><a name="para114"></a><span class="paranum">১১৪</span>. <span class="bld">অধিৰচন</span>ন্তং নামে। সঞ্জানন্তি এতাযাতি <span class="bld">সঞ্ঞা,</span> অ। আখ্যাযতে এতাযাতি <span class="bld">আখ্যা।</span> অহ্ৰযতে এতাযাতি <span class="bld">অব্হা, হু</span> সদ্দে, <span class="bld">ব্হে</span> অব্হানেতি ৰা ধাতু, অ। সম্মা আজানাতি, সমং ৰা জানাতি এতাযাতি <span class="bld">সমঞ্ঞা।</span> অভিধীযতে যেন, যু। নম্যতে অব্ভস্সতে অস্মিন্তি <span class="bld">নামং,</span> নমতি নামযতীতি ৰা <span class="bld">নামং।</span> অহ্বাযতেতি <span class="bld">অব্হযো,</span> কম্মে যো। নামমেৰ <span class="bld">নামধেয্যং।</span> নামরূপেহি <span class="note">[নামসদ্দেহি (ক॰) ভাগরূপনামেহি ধেয্যো (পাণিনি ৫.৪.৩৬ ৰা)]</span> সকত্থে ধেয্যো যদাদিনা, তিট্ঠতি ৰা এত্থ অত্থোতি ধেয্যং, ধরীযতে উচ্চারিযতেতি ৰা ধেয্যং, নামমেৰ ধেয্যং <span class="bld">নামধেয্যং।</span> অধীনং ৰচনং <span class="bld">অধিৰচনং,</span> কেন অধীনং? অত্থেন। পুট্ঠস্স পটিৰচনং <span class="bld">পটিৰাক্যং।</span> পটিগতং পচ্ছাগতং ৰাক্যং <span class="bld">পটিৰাক্যং।</span> উত্তরীযতে অতিক্কম্যতে যেনাতি <span class="bld">উত্তরং।</span></p>
<p class="bodytext"><a name="para115"></a><span class="paranum">১১৫</span>. তিকং পুচ্ছাযং। পুচ্ছিতব্বোতি <span class="bld">পঞ্হো,</span> ঞাতুমিচ্ছিতো হি অত্থো পঞ্হো নাম। <span class="bld">পুচ্ছ</span> পুচ্ছনে, <span class="bld">চ</span>স্স <span class="bld">ঞো,</span> <span class="bld">ছ</span>স্স <span class="bld">হো, উ</span>স্স <span class="bld">অ, পঞ্হ</span> পুচ্ছনেতিপি ধাতু। <span class="bld">যুজ</span> যোগে, অনুযুঞ্জিতব্বো <a name="M0.0097"></a> পুচ্ছিতব্বোতি <span class="bld">অনুযোগো।</span> পুচ্ছনং, পুচ্ছিতব্বাতি ৰা <span class="bld">পুচ্ছা।</span> এতেনেৰ নযেন দ্বীসুপি ভাৰসাধনম্পি কত্তব্বমেৰ।</p>
<p class="bodytext">চতুক্কং নিদস্সনে। পকতেন সদিসং নিদস্সেতি এতেনাতি <span class="bld">নিদস্সনং,</span> পকতস্সোপপাদনং ৰাক্যং। উপোগ্ঘঞ্ঞতে <span class="note">[উপোহঞ্ঞতে (?)]</span> পটিপাদীযতে অনেনাতি <span class="bld">উপোগ্ঘাতো। উপ উ</span>পুব্বো <span class="bld">হন</span>ধাতু পটিপাদনত্থো। দস্সীযতে অনেনাতি <span class="bld">দিট্ঠন্তো,</span> অন্তো, দিট্ঠো ৰা পকতস্স অন্তো পরিসমত্তি যেনাতি <span class="bld">দিট্ঠন্তো।</span> সব্বত্রাপি ৰা কম্মসাধনম্পি কত্তব্বং। উদাহরীযতি পকতস্সোপপাদনাযাতি <span class="bld">উদাহরণং।</span></p>
<p class="bodytext"><a name="para116"></a><span class="paranum">১১৬</span>. চতুক্কং সঙ্খেপে। <span class="bld">সমা</span>তি তুল্যত্থা। সঙ্খিপীযতে একদেসতো কথীযতীতি <span class="bld">সঙ্খেপো, খিপ</span> পেরণে। সংহরীযতে সঙ্খেপেন পচ্চাখ্যাযতে এতেনাতি <span class="bld">সংহারো।</span> সমস্যতে সঙ্খিপীযতেতি <span class="bld">সমাসো, অসু</span> খেপনে। সঙ্খেপেন গয্হতে অনেনাতি <span class="bld">সঙ্গহো।</span></p>
<p class="bodytext">‘‘ত্বং সতং সুৰণ্ণং ধারযসি’’ইত্যাদিকং <span class="bld">তুচ্ছভাসনং</span> অভূতভাসনং অব্ভক্খানং নাম। অসচ্চেন অক্খানং ভাসনং <span class="bld">অব্ভক্খানং।</span></p>
<p class="bodytext"><a name="para117"></a><span class="paranum">১১৭</span>. দ্বযং <a name="M0.0098"></a> ৰিৰাদায ৰিভাগৰিসযে <span class="note">[ইণৰাদাদিৰিসযে (চিন্তামণিটীকা ৬.৯)]</span>। ৰিরুদ্ধং কত্বা অৰহরতি ৰদতি যন্তি <span class="bld">ৰোহারো।</span> ৰিরুদ্ধং কত্বা ৰদতি যন্তি <span class="bld">ৰিৰাদো।</span> সব্বত্র ভাৰসাধনং ৰা যুজ্জতি। ‘‘মুসাৰাদং ৰদন্তো ঘোরানি ত্বং নরকানি যস্সসী’’ত্যাদিসরূপং <span class="bld">সপনং। সপ</span> অক্কোসে, থো, <span class="bld">সপথো।</span></p>
<p class="bodytext">তিকং খ্যাতে। যজতি এতেনাথি <span class="bld">যসো, জ</span>স্স <span class="bld">সো,</span> সব্বত্থ যাতীতি ৰা <span class="bld">যসো,</span> সো, যসতি পযসতীতি ৰা <span class="bld">যসো।</span> সিলোকতি পত্থরতীতি <span class="bld">সিলোকো, সিলোক</span> সঙ্ঘাতে। <span class="bld">কিত্ত</span> সদ্দনে, কিত্তীযতে কথীযতেতি <span class="bld">কিত্তি,</span> ই। <span class="bld">সমঞ্ঞা</span> চ খ্যাতে, <span class="bld">সং আ</span>পুব্বো জানাতি খ্যাতে। তথা হি ‘‘ঞাতো, অভিঞ্ঞাতো, সঙ্খ্যাতো, ৰিস্সুতো, সমঞ্ঞাতো’’তি <span class="bld">রতনকোসে</span> ৰুত্তং। উচ্চধনিনা সদ্দনং <span class="bld">ঘোসনা</span> নাম, <span class="bld">ঘুস</span> সদ্দে, ঘুসনং সদ্দনং ঘোসনা।</p>
<p class="bodytext"><a name="para118-119"></a><span class="paranum">১১৮-১১৯</span>. দ্বযং পটিসদ্দে। ঘুসনং ঘোসো, তং পটিগতো, দুতিযাসমাসো। এৰং রৰং পটিগতো <span class="bld">পটিরৰো।</span> অথ <a name="M0.0099"></a> ৰা ঘোসস্স পতিরূপো <span class="bld">পটিঘোসো।</span> রৰস্স পতিরূপো <span class="bld">পটিরৰো।</span> পটিসুতি, পটিদ্ধনীতিপি পটিসদ্দস্স নামানি, ৰচীমুখং ৰচনোপক্কমো <span class="bld">উপঞ্ঞাসো</span> নাম, <span class="bld">উপনি</span>পুব্বো <span class="bld">আস</span> উপৰেসনে, উপ পঠমং পুরিমৰচনস্স সমীপং ৰা ন্যাসো ঠপনং <span class="bld">উপঞ্ঞাসো, ন্য</span>স্স <span class="bld">ঞো।</span></p>
<p class="bodytext">সত্তকং থুতিযং। <span class="bld">কত্থ</span> সিলাঘাযং, যু, কথনং ৰাঅসরূপদ্বিভাৰৰসেন <span class="bld">কত্থনা। সিলাঘ</span> কত্থনে, <span class="bld">সিলাঘা।</span> সীলস্স ৰা সভাগগুণস্স আহননং সীলাঘা, সা এৰ রস্সং কত্বা <span class="bld">সিলাঘা। ৰণ্ণ</span> পসংসাযং, ৰণ্ণীযতেতি <span class="bld">ৰণ্ণনা। নু</span> থুতিযং,তি, <span class="bld">নুতি। থু</span> অভিত্থৰে,তি, <span class="bld">থুতি। থোম</span> সিলাঘাযং, <span class="bld">থোমনং। প</span>পুব্বো <span class="bld">সংস</span> পসংসনে, অ।</p>
<p class="bodytext"><span class="bld">সিখণ্ডীনং</span> মযূরানং <span class="bld">নাদো</span> নদরৰো কেকা নাম, <span class="bld">কা</span> সদ্দে, কেইতি কাযতীতি <span class="bld">কেকা,</span> কম্মনি অ, অথ ৰা কাযতি, কাযনং ৰা কা, কে মযূরে পৰত্তা কা <span class="bld">কেকা,</span> অলুত্তসমাসো। গজানং নাদো কোঞ্চনাদো নাম, কোঞ্চসকুণনাদসদিসো নাদো <span class="bld">কোঞ্চনাদো।</span> হযানং অস্সানং ধনি সদ্দো হেসা নাম, <span class="bld">হেস</span> অব্রত্তসদ্দে, হেসনং <span class="bld">হেসা,</span> হে ইতি পৰত্ততীতি ৰা <span class="bld">হেসা।</span></p>
<p class="bodytext"><a name="para120-121"></a><span class="paranum">১২০-১২১</span>. দ্বযং পরিযাযে। পরিব্যত্তমত্থং অযন্তি গচ্ছন্তি বুজ্ঝন্তি এতেনাতি <span class="bld">পরিযাযো।</span> একো অত্থো পুনপ্পুনং ৰুচ্চতি <a name="M0.0100"></a> যেনাতি <span class="bld">ৰেৰচনং।</span> দ্বযং সাকচ্ছাযং। সহ, সম্মা ৰা অৰিরোধেন কথা <span class="bld">সাকচ্ছা, সংকথা</span> চ। তো, <span class="bld">থ</span>স্স <span class="bld">চো, ত</span>স্স <span class="bld">ছো।</span></p>
<p class="bodytext">সাদ্ধপজ্জেন গরহস্স নামানি। দোসক্খানেন ৰদনং <span class="bld">উপৰাদো। কুস</span> অব্হানে ভেদনে চ, ক্বচি ‘‘অপক্কোসো’’তি পাঠো, ণো। ৰণ্ণো থুতি, তস্স অৰদনং <span class="bld">অৰণ্ণৰাদো।</span> হীল়নেন ৰদনং <span class="bld">অনুৰাদো।</span> জনানং ৰাদো গরহণং <span class="bld">জনৰাদো।</span> গরহণেন ৰাদো <span class="bld">অপৰাদো।</span> পরিৰদনং <span class="bld">পরিৰাদো,</span> রস্সস্স দীঘতা। এতে উপৰাদাদযো <span class="bld">তুল্যত্থা</span> সমানত্থা। ৰিসমৰুত্তপ্পভেদেসু ৰত্তমিদং। <span class="bld">খিপ</span> পেরণে, খিপনং বহিকরণং <span class="bld">খেপো। নিদি</span> কুচ্ছাযং, অ, <span class="bld">নিন্দা।</span> যথা <span class="bld">উপৰাদা</span>দযো গরহত্থা, <span class="bld">কুচ্ছা</span>দযোপি তথাতি <span class="bld">তথা</span>ত্থো। <span class="bld">কুচ্ছ</span> অৰক্খেপনে, চুরাদি, <span class="bld">কুস</span> অক্কোসেতিমস্স ৰা <span class="bld">পব্বজ্জা</span>দিত্তা ‘‘কুচ্ছা’’তি রূপং নিপ্ফজ্জতি। <span class="bld">গুপ, গোপ</span> কুচ্ছনেসু, ‘‘তিজগুপকিতমানেহি খছসা ৰা’’তি ছো। <span class="bld">গরহ</span> কুচ্ছনে। তত্থ কেচি <span class="bld">‘‘উপৰাদা</span>দযো অব্ভক্খানত্থা, <span class="bld">খেপা</span>দযো নিন্দত্থা’’তি ৰদন্তি, তং <span class="bld">অমরকোসেন</span> ৰিরুজ্ঝনতো অব্ভক্খানত্থস্স চ ৰুত্তত্তা ন গহেতব্বং। এতে <span class="bld">উপৰাদা</span>দযো সত্ত অব্ভক্খানেপি ৰত্তন্তি।</p>
<p class="bodytext">ৰিৰাদকামস্স দুব্বাদো উপারম্ভো, সো চ ঈদিসে সব্বলোকচূল়ামণিভূতে সক্যকুলে সম্ভূতস্স ভগৰতো কিমিদং কম্মমুচিতন্তি গুণাৰিকরণপুব্বকোপ্যত্থি, বন্ধকীসুতস্স তৰেদমুচিতমেৰাতি নিন্দাপুব্বকোপি উপারম্ভো। তত্র যো <span class="bld">নিন্দাপুব্বো</span> সনিন্দো উপারম্ভো, সো পরিভাসনমুচ্চতে। উপগন্ত্বা পরেসং চিত্তস্স আরম্ভনং ৰিকোপনং <span class="bld">উপারম্ভো।</span> দোসক্খানেন ভাসনং <span class="bld">পরিভাসনং।</span></p>
<p class="bodytext"><a name="para122"></a><span class="paranum">১২২</span>. <span class="bld">অনরিযানং</span> <a name="M0.0101"></a> লামকানং ৰোহারতো, <span class="bld">অরিযানং</span> উত্তমজনানং ৰা অৰোহারতো অনরিযৰোহারোতি সঙ্খাতানং অদিট্ঠে দিট্ঠৰাদাদীনং অট্ঠন্নং ৰোহারানং ৰসেন <span class="bld">যা</span> ৰাচা লামকজনেহি <span class="bld">পৰত্তিতা</span> ৰুত্তা, <span class="bld">ৰীতিক্কমদীপনী</span> অজ্ঝাচারৰীতিক্কমসাধনী সা ৰাচা অরিযজনেহি ৰত্তব্বমরিযাদাতিক্কমত্তা <span class="bld">অভিৰাক্যং</span> নাম সিযা।</p>
<p class="bodytext"><a name="para123"></a><span class="paranum">১২৩</span>. <span class="bld">মুহুংভাসা</span> বহুসো অভিধানং অনুলাপো নাম, অনু পুনপ্পুনং লাপো <span class="bld">অনুলাপো। অনত্থিকা গিরা</span> নিপ্পযোজনং উম্মত্তাদিৰচনং পলাপো, পযোজনরহিতো লাপো <span class="bld">পলাপো, প</span>সদ্দো ৰিযোগত্থজোতকো।</p>
<p class="bodytext">গমনাগমনাদিসমযে আদিম্হি ভাসনং পিযৰচনং আলাপো, আদিম্হি লাপো <span class="bld">আলাপো, আপুচ্ছা</span>সদ্দোপ্যত্র। দোসেন পতিট্ঠিতো পরিদ্দৰো পরিদেৰনং অনুসোচনং অতিক্কমলাপো ৰিলাপো নাম, ৰিৰিধেন, ৰিৰিধং ৰা লাপো <span class="bld">ৰিলাপো।</span> পরিদেৰনং পরিদেৰো, সো এৰ <span class="bld">পরিদ্দৰো, দেৰ</span> পরিদেৰনে।</p>
<p class="bodytext"><a name="para124"></a><span class="paranum">১২৪</span>. ৰিরুদ্ধং <a name="M0.0102"></a> ৰচনং <span class="bld">ৰিরোধোত্তি।</span> ৰিরুদ্ধং পলাপো <span class="bld">ৰিপ্পলাপো।</span> সন্দিস্সতেতি সন্দেসো, সন্দিস্সমানো অত্থো, তস্সোত্তি। যায সন্দিট্ঠো অত্থো অভিধীযতে, সা <span class="bld">সন্দেসোত্তি ৰাচিক</span>মুচ্চতে। <span class="bld">ৰচ</span> সন্দেসে, সকত্থে ণিকো, সন্দিট্ঠত্থা ৰাচা এৰ <span class="bld">ৰাচিক</span>মিচ্চত্থো।</p>
<p class="bodytext"><span class="bld">মিথু</span> অঞ্ঞমঞ্ঞং ৰিরোধরহিতং ৰচনং <span class="bld">‘‘সম্ভাসনং, সল্লাপো’’</span>তি চ ৰুচ্চতি। যথা একো ব্রূতে ‘‘অজ্জ সোভনং নক্খত্ত’’ন্তি, ইতরোপ্যাহ ‘‘তথেৰা’’তি।</p>
<p class="bodytext"><a name="para125"></a><span class="paranum">১২৫</span>. <span class="bld">নিট্ঠুরং ৰাক্যং</span> কক্কসৰচনং ফরুসং নাম, পরে জনে উস্সাপেতি দাহেতীতি পরুসং, তদেৰ <span class="bld">প</span>স্স <span class="bld">ফ</span>কারং কত্বা <span class="bld">ফরুসং।</span> অসৰনীযত্তা ন ইচ্ছিতব্বন্তি <span class="bld">নিট্ঠুরং,</span> উরো, যথা ‘‘নাগো’’তি। দ্বযং কণ্ণসুখৰচনে। মনং আ ভুসং ঞাপেতি তোসেতীতি <span class="bld">মনুঞ্ঞং, ঞা</span> পরিমাণতোসননিসানেসু, অস্সুকারো। হদযং মনং গচ্ছতি পৰিসতীতি <span class="bld">হদযঙ্গমং।</span></p>
<p class="bodytext"><span class="bld">সংকুলা</span>দিদ্বযং <span class="bld">পুব্বাপরৰিরোধিনি</span> পুব্বাপরৰিরুদ্ধে ৰাক্যে, যথা –</p>
<p class="gatha1">যাৰজীৰমহং মোনী, ব্রহ্মচারী চ মে পিতা।</p>
<p class="gathalast">মাতা চ মম ৰঞ্ঝাসি, অপুত্তো চ পিতামহো॥</p>
<p class="bodytext">সংকুলন্তি জল়ীভৰন্ত্যনেনাতি <span class="bld">সংকুলং।</span> কিলিস্সন্তে এত্থাতি <span class="bld">কিলিট্ঠং।</span></p>
<p class="bodytext"><a name="para126"></a><span class="paranum">১২৬</span>. সমুদাযত্থরহিতং <a name="M0.0103"></a> দসদাল়িমাদিৰাক্যং <span class="note">[দস দাঠিমানি ঠল়পূপা কুণ্ড’ মজাজিনং পলালপিণ্ডা (ন্যাযভাস্স ৫.২.১০ মোগ্গল্লানপঞ্চিকাটীকা ১.১)]</span> অসম্বদ্ধত্তা অবদ্ধমিতি <span class="bld">কিত্তিতং</span> কথিতং, ন বজ্ঝতে হদযমত্রাতি <span class="bld">অবদ্ধং,</span> তো।</p>
<p class="bodytext">নত্থি তথং সচ্চমত্রাতি <span class="bld">ৰিতথং।</span> ফরুসাদযো ৰিতথসদ্দং যাৰ তিলিঙ্গিকা।</p>
<p class="bodytext"><a name="para127"></a><span class="paranum">১২৭</span>. পজ্জদ্ধং সচ্চৰচনে। <span class="bld">সম্মা</span>সদ্দোযং অব্যযং, সব্বলিঙ্গৰিভত্তিৰচনেসু চ সমানো। ন ৰিতথং <span class="bld">অৰিতথং।</span> সন্তেসু সাধূসু ভৰং <span class="bld">সচ্চং। সত</span> সাতচ্ছে ৰা, ৰজাদিনা যো, সচ্চং। <span class="bld">তথ</span>সদ্দো ভূতপরিযাযো, ‘‘তথেন মগ্গেন যথাত্থভাজিনা’’তি <span class="note">[তথাগতা জিনাতি (ক॰)]</span> পযোগো। তথে সাধু <span class="bld">তচ্ছং,</span> সাধ্ৰত্থে <span class="bld">যো। যথাতথ</span>সদ্দাপি চ সচ্চত্থা অলিঙ্গা। <span class="bld">তব্বন্তা</span> সচ্চৰচনৰন্তৰাচকা <span class="bld">সম্মা সচ্চং যথাতথং</span>সদ্দৰজ্জিতা সেসা <span class="bld">অৰিতথা</span>দযো তীসু লিঙ্গেসু ৰত্তন্তি। <span class="bld">সচ্চং</span>সদ্দো তু অলিঙ্গো। <span class="bld">অমরকোসে</span> পন <span class="bld">সম্মা সচ্চ</span>সদ্দানম্পি তব্বতি তিলিঙ্গত্তং ৰুত্তং, যথা – সচ্চং তচ্ছং রিতং সম্মা, অমূনি তীসু তব্বতি <span class="note">[অমর ৬.২২]</span>। যথা – সচ্চো ব্রাহ্মণো, সচ্চা নারী, সচ্চং ৰিপ্পকুলং। ইধ পন সব্বলিঙ্গৰচনৰিভত্তীসু রূপভেদাভাৰা <span class="bld">সম্মা</span>সদ্দস্স অব্যযত্তং, তিলিঙ্গেস্বপি রূপভেদাভাৰা <span class="bld">সচ্চং</span>সদ্দস্স অলিঙ্গত্তঞ্চ ৰুত্তং। যথা – সম্মা ৰাচা, সম্মা ৰোহারো, সম্মা ৰচনং। সচ্চং ব্রাহ্মণো, সচ্চং নারী, সচ্চং ৰিপ্পকুলং। <span class="bld">মিচ্ছামুসা</span>সদ্দা পন সব্বত্রাপি অব্যযমেৰ ভৰন্তি। যথা <a name="M0.0104"></a> – মিচ্ছা ৰাচা, মিচ্ছা ৰোহারো, মিচ্ছা ৰচনং। মুসা ৰাচা, মুসা ৰোহারো, মুসা ৰচনং।</p>
<p class="bodytext"><a name="para128"></a><span class="paranum">১২৮</span>. সোল়স সদ্দমত্তপরিযাযে দস্সেতুং উপজাতিং <span class="bld">‘‘রৰো’’</span>ইচ্চাদিমাহ। রুযতে সদ্দাযতেতি <span class="bld">রৰো, রু</span> সদ্দে। নদনং নাদো, নিরত্থো নাদো <span class="bld">নিনাদো, নদ</span> অব্যত্তসদ্দে। এৰং <span class="bld">নিনদো,</span> রস্সত্তমেৰ ৰিসেসো। সপ্পতি উচ্চারীযতীতি <span class="bld">সদ্দো। ঘুস</span> সদ্দে, পাতুভাৰো ঘোসো <span class="bld">নিগ্ঘোসো।</span> নদনং <span class="bld">নাদো। ধন</span> সদ্দে, ধনীযতীতি <span class="bld">ধনি।</span> নিগ্ঘোসো চ নাদো চ ধনি চ <span class="bld">নিগ্ঘোসনাদধনযো।</span> রৰো এৰ <span class="bld">রাৰো। আরাৰো</span>তি উপসগ্গেন পদং ৰড্ঢিতং। তথা <span class="bld">সংরাৰৰিরাৰআরৰা।</span> ঘুসনং <span class="bld">ঘোসো।</span> আরাৰো চ সংরাৰো চ ৰিরাৰো চ ঘোসো চ আরৰো চাতি দ্বন্দো। <span class="bld">সু</span> সৰনে, সুয্যতেতি <span class="bld">সুতি।</span> সরতি সুয্যমানতং গচ্ছতীতি <span class="bld">সরো।</span> নিস্সনতি এতেনাতি <span class="bld">নিস্সনো, সন</span> সম্ভত্তিযং নিপুব্বো। সরো চ নিস্সনো চাতি দ্বন্দো।</p>
<p class="bodytext"><a name="para129"></a><span class="paranum">১২৯</span>. ৰিসজ্জীযতে ন লগ্গীযতে সেম্হাদীহীতি <span class="bld">ৰিসট্ঠো।</span> মনিতব্বন্তি <span class="bld">মঞ্জু,</span> জু, <span class="bld">মন</span> ঞাণে, সুণন্তানং ৰা মনং রঞ্জেতীতি <span class="bld">মঞ্জু,</span> উ, <span class="bld">ন র</span>লোপো। সুখেনেৰ ৰিজানিতব্বত্তা <span class="bld">ৰিঞ্ঞেয্যো।</span> হিতসুখনিপ্ফাদনতো সোতব্বোতি <span class="bld">সৰনীযো।</span> বহিদ্ধাপরিসা অঙ্গুলিমত্তম্পি ন ৰিসরতি ন গচ্ছতীতি <span class="bld">অৰিসারী</span> <a name="M0.0105"></a>, তস্সীলত্থে ণী, ৰিৰিধেন ৰা ন সরতীতি <span class="bld">অৰিসারী,</span> ছিন্নস্সরানং ৰিয দ্বেধা ন হোতীত্যত্থো। ৰিন্দ্যতে লব্ভতেতি <span class="bld">বিন্দু, ৰ</span>স্স <span class="bld">বো,</span> নিগ্গহীতাগমো, উ চ, ৰট্টত্তা ৰা <span class="bld">বিন্দু,</span> ইমস্মিং পক্খে <span class="bld">পব্বজ্জা</span>দিনা রূপসিদ্ধি। পঞ্চন্নং ঠানগতীনং দূরট্ঠানতো জাতত্তা <span class="bld">গম্ভীরো।</span> পুনপ্পুনং নাদো নিন্নাদো, ক্রিযাভিক্খঞ্ঞত্তা দ্বিত্তং, <span class="bld">অ</span>স্স <span class="bld">ই,</span> নিগ্গহীতাগমো, সো এত্থ অত্থীতি <span class="bld">নিন্নাদী।</span> ইচ্চেৰং ভগৰতো অট্ঠঙ্গিকো সরো হোতি।</p>
<p class="bodytext"><a name="para130"></a><span class="paranum">১৩০</span>. খগ্গাদীনং তিরচ্ছানগতানং রুতং ৰস্সিতন্ত্যুচ্চতে। <span class="bld">রু</span> সদ্দে, <span class="bld">রুতং। ৰস্স</span> সদ্দে, ৰস্সনং রৰনং <span class="bld">ৰস্সিতং।</span></p>
<p class="bodytext"><span class="bld">কোলাহলা</span>দিদ্বযং বহূহি সম্ভূয কতে অব্যত্তসদ্দে। <span class="bld">কুল</span> সঙ্ঘাতে <span class="note">[সঙ্খ্যানে (ক॰)]</span>, কোলনং কোলো, একীভাৰো, তং আহলতি ৰিন্দতীতি <span class="bld">কোলাহলো।</span> করোতি হিংসতি মধুরন্তি কলো, তং হলতীতি <span class="bld">কলহলো। হল</span> ৰিলেখনে।</p>
<p class="bodytext">তিকং গাযনে। <span class="bld">গে</span> সদ্দে, গেতব্বং <span class="bld">গীতং গানং গীতিকা</span> চ। সব্বত্র ভাৰসাধনং।</p>
<p class="bodytext"><a name="para131"></a><span class="paranum">১৩১</span>. তন্তিকণ্ঠোট্ঠিতা <span class="note">[অমর ৭.১]</span> উসভাদযো সত্ত সরা। ছজ্জাদযো তযো <span class="bld">গামা</span> সমূহাত্যত্থো। ৰুত্তঞ্চ ‘‘গামো নাম সরসমূহস্স সন্ধান’’ন্তি। মনুস্সলোকৰাদনৰিধিনা একেকস্স <a name="M0.0106"></a> সরস্স ৰসেন তযো তযো মুচ্ছনা কত্বা একৰীসতি মুচ্ছনা, দেৰলোকৰাদনৰিধিনা পন সমপঞ্ঞাস মুচ্ছনা ৰদন্তি। তত্থ হি একেকস্স সরস্স ৰসেন সত্ত সত্ত মুচ্ছনা, অন্তসরস্স চ একাতি সমপঞ্ঞাস মুচ্ছনা আগতা, তেনেৰ <span class="bld">সক্কপঞ্হসুত্তসংৰণ্ণনাযং</span> ‘‘সমপঞ্ঞাস মুচ্ছনা মুচ্ছিত্বা’’তি <span class="note">[দী॰ নি॰ অট্ঠ॰ ২.৩৪৫]</span> পঞ্চসিখস্স ৰীণাৰাদনং দস্সেন্তেন ৰুত্তং। <span class="bld">মুচ্ছ</span> মোহসমুস্সযেসু, যু, <span class="bld">মুচ্ছনা।</span> যথা কমেন ৰীণা ৰাদিতুং সক্কা, এৰং সজ্জনাহি মুচ্ছনট্ঠানানি একূনপঞ্ঞাসাত্যত্থো। একেকস্স সরস্স সত্ত সত্ত ঠানানি। যতো সরস্স মন্দতারৰৰত্থানং হোতি, তেন একূনপঞ্ঞাস ঠানানি। ইচ্চেতং <span class="bld">সরমণ্ডলং</span> সরসমূহো।</p>
<p class="bodytext"><a name="para132"></a><span class="paranum">১৩২</span>. সরাদীনং নামসরূপপ্পভেদং দস্সেতুমাহ <span class="bld">‘‘উসভো’’</span>চ্চাদি। <span class="bld">ইস</span> গতিযং। ইসতি চিত্তং পৰিসতীতি <span class="bld">উসভো,</span> অভো, ইস্সু চ। <span class="bld">‘‘উস</span> দাহে’’তি ৰা ধাত্বত্থো। যস্মা পন সো সরো উসভো ৰিয নদতি, তস্মা <span class="bld">উসভো</span>তি ৰুচ্চতি। ধীমন্তেহি গীযতেতি <span class="bld">ধেৰতো,</span> ৰণ্ণৰিকারো, ৰত্তং।</p>
<p class="gatha1">নাসং কণ্ঠমুরো তালুং,</p>
<p class="gatha2">জিব্হং দন্তে চ নিস্সিতো।</p>
<p class="gatha3">ছধা সঞ্জাযতে যস্মা,</p>
<p class="gathalast">তস্মা ছজ্জো স উচ্চতে <span class="note">[চিন্তামণিটীকা ৭.১]</span>॥</p>
<p class="bodytext">গন্ধং <a name="M0.0107"></a> লেসং অরতীতি গন্ধরো, রস্সস্স দীঘত্তে গন্ধারো চেত্যঞ্ঞে <span class="note">[অঞ্ঞেসমপীতি (পাণিনি ৩.১৩৭) দীঘো (চিন্তামণিটীকা ৭.১)]</span>, গন্ধারা নাম জনপদা, তেহ্যযং গীযতেতি <span class="bld">গন্ধারো,</span> ণো। মজ্ঝে লযৰিসেসে ভৰো <span class="bld">মজ্ঝিমো।</span> পঞ্চন্নম্পি ধেৰতাদীনং পূরণো <span class="bld">পঞ্চমো,</span> (পঞ্চন্নং ৰা মহাভূতানং পূরণো <span class="bld">পঞ্চমো।</span>) <span class="note">[( ) এত্থন্তরে পাঠো অধিকো ৰিয দিস্সতি]</span> নিস্সেসতো সীদন্তি সরা যস্মিন্তি <span class="note">[যস্মাতি (ক॰) – সদতো অধিকরণে ঘউ (চিন্তামণিটীকা ৭.১)]</span>, ণো। ‘‘নিসীদন্তি সরা যস্মিং, নিসাদো তেন হেতুনা’’তি হি ৰুত্তং। এতে সত্ত সরাতি <span class="bld">গদিতা</span> কথিতা।</p>
<p class="bodytext"><a name="para133-135"></a><span class="paranum">১৩৩-১৩৫</span>. উসভাদযো যে নদন্তি, তে দস্সেতুমাহ <span class="bld">‘‘নদন্তি’’</span>চ্চাদি। উসভং নাম সরং গাৰো নদন্তি। তথা ধেৰতং <span class="bld">তুরঙ্গা</span> অস্সা, ছজ্জং <span class="bld">মযূরা</span> সিখণ্ডিনো, গন্ধারং অজা, মজ্ঝিমং <span class="bld">কোঞ্চা</span> সকুণৰিসেসা, পঞ্চমং <span class="bld">পরপুট্ঠাদী</span> কোকিলাদযো, নিসাদং <span class="bld">ৰারণা</span> হত্থিনো নদন্তি। ৰুত্তঞ্চ <span class="bld">নারদমুনিনা</span> –</p>
<p class="gatha1">‘‘ছজ্জং <a name="M0.0108"></a> নদতি মযূরো, গাৰো নদন্তি উসভং।</p>
<p class="gathalast">অজো রোতি চ <span class="note">[অজাৰিকা তু (ক॰)]</span> গন্ধারং, কোঞ্চা নদন্তি মজ্ঝিমং॥</p>
<p class="gatha1">পুপ্ফসাধারনে কালে, কোকিলো রোতি পঞ্চমং।</p>
<p class="gathalast">অস্সো তু ধেৰতং রোতি, নিসাদং রোতি কুঞ্জরো’’তি॥</p>
<p class="bodytext">মযূরাদযোপি সব্বে ইমে সত্তা সমদা <span class="note">[সন্তো (ক॰) এতে চ সমদা পঞ্চমং গাযন্তি (চিন্তামণিটীকা ৭.১)]</span> পঞ্চমং নদন্তি।</p>
<p class="bodytext">ছজ্জো গামো, মজ্ঝিমো গামো, সাধারণো গামোতি তযো গামা। তত্র ৰীণাদণ্ডং ৰিভাগং কত্বা অধোভাগস্স ‘‘ছজ্জগামো’’তি সঞ্ঞা, মজ্ঝভাগস্স ‘‘মজ্ঝিমগামো’’তি, উপরিভাগস্স ‘‘সাধারণগামো’’তি সঞ্ঞা। কিং পন গামভেদে কারণং? যস্মা একস্সেৰ সরস্স গামন্তরে ভেদো, তংভেদে গামানম্পিভেদো। <span class="bld">মাঘটীকাযং</span> পন সাধারণগামট্ঠানে গন্ধারগামো কথিতো, একেকস্মিঞ্চ গামে সত্ত সত্ত মুচ্ছনা। ইধ পন উসভাদীসু সত্তসু সরেসু পচ্চেকং তিস্সো তিস্সো মুচ্ছনা কথিতা। কিংকারণা? ইধ মনুস্সলোকৰাদনৰিধিনা, তত্থ চ দেৰলোকৰাদনৰিধিনা কথিতত্তা তথেৰ ঠানানি সত্ত সত্তেৰ লব্ভরেতি। যথা উসভাদীসু তেসু যথাৰুত্তেসু সরেসু পচ্চেকং একেকস্মিং সরে তিস্সো তিস্সো মুচ্ছনা সিযুং, তথেৰ ঠানানিপি সত্ত সত্তেৰ লব্ভরেত্যত্থো।</p>
<p class="bodytext"><a name="para136"></a><span class="paranum">১৩৬</span>. সরানং গামেসু ভিন্নসুতিত্তং দস্সেতুমাহ <span class="bld">‘‘তিস্সো’’</span>ইচ্চাদি। উসভস্স সরস্স তারকলমন্দৰসেন তিস্সো সুতিযো। ধেৰতস্স সরস্স তার মন্দৰসেন <a name="M0.0109"></a> দুৰে। ছজ্জস্স তারকল মন্দ কাকলীৰসেন চতস্সো। গন্ধারস্স চ তথা। মজ্ঝিমস্স তারকল কাকলীৰসেন তিস্সো। পঞ্চমস্স কল কাকলীৰসেন দুৰে। নিসাদস্স তারাদিৰসেন চতস্সো সুতিযো। ইচ্চেৰং সত্তসু সরেসু কমতো সম্পিণ্ডিতা দ্বাৰীসতি সুতিযো সিযুং। <span class="bld">মাঘটীকাযং</span> পন অঞ্ঞথা সুতিভেদো ৰুত্তো। ৰুত্তঞ্হি তত্থ –</p>
<p class="gatha1">‘‘চতুস্সুতি সুৰিঞ্ঞেয্যো, মজ্ঝিমো মজ্জিমট্ঠিতো।</p>
<p class="gathalast">দ্বিস্সুতি চাপি গন্ধারো, তিস্সুতি উসভো তথা॥</p>
<p class="gatha1">ছজ্জো চতুস্সুতি ঞেয্যো, নিসাদো দ্বিস্সুতী তথা।</p>
<p class="gathalast">চতুস্সুতি ধেৰতো তু, পঞ্চমো তিস্সুতী মতো’’তি॥</p>
<p class="bodytext">সব্বমেতং <span class="bld">নাটকসত্থতো</span> গহেতব্বং।</p>
<p class="bodytext"><a name="para137"></a><span class="paranum">১৩৭</span>. <span class="bld">‘‘উচ্চতরে’’</span>ত্যাদিনা সুতিভেদে সরূপতো দস্সেতি। <span class="bld">উচ্চতরে রৰে</span> অত্যুচ্চধনিম্হি তারো, তারযতি বোধযতীতি <span class="bld">তারো। অব্যত্তে</span> অব্যত্তক্খরে <span class="bld">মধুরে</span> সুতিসুখে কলো, <span class="bld">কল</span> মদে। গম্ভীরে ধনিম্হি মন্দো। <span class="bld">মদি</span> থুতিমোদমদমোহসুপনগতীসু। মন্দযতে বুজ্ঝতেনেনাতি <span class="bld">মন্দো।</span></p>
<p class="bodytext"><span class="bld">তারা</span>দযো তযো ৰাচ্চলিঙ্গত্তা তীসু। তারো ধনি, তারা ৰাণী, তারং রুতং ইচ্চাদি। অব্যত্তমধুরসদ্দো <span class="bld">কলো।</span> তত্র কলে সুখুমে <span class="bld">কাকলী</span>সদ্দো, <span class="bld">ঈ</span>পচ্চযন্তো, ঈসং <a name="M0.0110"></a> কলা ৰাণী <span class="bld">কাকলী</span> নাম, <span class="bld">কা</span>সদ্দোযমীসত্থো। <span class="bld">ক্রিযাদিসমতা</span>তি গীতৰাদিতপাদন্যাসাদিক্রিযানং, কালস্স চ সমত্তং লযো নাম, <span class="bld">লয</span> সাম্যগতীসু, আধারে <span class="bld">অ</span>পচ্চযো, সব্বাভিনযানম্পি সাম্যং লযোতি কেচি।</p>
<p class="bodytext"><a name="para138"></a><span class="paranum">১৩৮</span>. দ্বযং ৰীণাযং। <span class="bld">ৰি</span> জননে, তো, ঈণত্তং, <span class="bld">ৰীণ</span> ৰেঠনেতি ৰা ধাতু, আ, ৰীণা। <span class="bld">ৰল্ল</span> সংৰরণে, ৰল্লতে ধনিৰিসেসং, ণ্ৰু, <span class="bld">ৰল্লকী,</span> নদাদি। ৰিপঞ্চীতিপি ৰীণায নামং। ৰিপঞ্চযতীতি <span class="bld">ৰিপঞ্চী</span> <span class="note">[ৰিপঞ্চযতি ৰিত্থারযতিসদ্দং (চিন্তামণিটীকা ৭.৩)]</span>, নদাদি।</p>
<p class="bodytext"><span class="bld">সা</span> ৰীণা <span class="bld">সত্ততন্তী</span> সত্তহি তন্তীহি ৰিসিট্ঠা পরিৰাদিনী নাম, পরিতো ৰদতীতি <span class="bld">পরিৰাদিনী,</span> ইনী। ৰীণাদযো চত্তারোপি ৰীণাসামঞ্ঞৰাচকা ইচ্চেকে, তেসং মতে <span class="bld">সা</span>সদ্দস্স চতুন্নম্পি ইত্থিলিঙ্গত্থদীপকতা ৰিঞ্ঞেয্যা, তথাপি <span class="bld">অমরকোসেন</span> <span class="note">[অমর ৭.৩]</span> ৰিরুজ্ঝনতো তেসং মতং ন গহেতব্বং।</p>
<p class="bodytext">কট্ঠাদীহি দোণিসণ্ঠানেন কতং ৰজ্জভণ্ডং ৰীণায পোক্খরো নাম, পোসেতি ৰড্ঢেতি সদ্দেতি <span class="bld">পোক্খরো,</span> খরো, ৰুদ্ধি, ৰণ্ণৰিকারো চ। <span class="bld">দু</span> গমনে, ণি, <span class="bld">দোণি।</span> ককুভো, পসেৰকোতিপি পোক্খরস্স নামানি। কং ৰাতং কুভতি বন্ধতীতি <span class="bld">ককুভো।</span> পসিব্বন্তি তমিতি <span class="bld">পসেৰকো।</span></p>
<p class="bodytext">দ্বযং পোক্খরৰেঠকে চম্মনি। ৰীণাভাৰং উপগচ্ছতি যেনাতি <span class="bld">উপৰীণো।</span> ৰেঠতি পোক্খরন্তি <span class="bld">ৰেঠকো,</span> ণ্ৰু।</p>
<p class="bodytext"><a name="para139"></a><span class="paranum">১৩৯</span>. আততাদিপঞ্চকং <a name="M0.0111"></a> পঞ্চঙ্গিকতূরিযস্স নামানি।</p>
<p class="bodytext"><a name="para140"></a><span class="paranum">১৪০</span>. <span class="bld">চম্মাৰনদ্ধেসু</span> চম্মেন বন্ধনীযেসু ভেরিযাদীসু মজ্ঝে <span class="bld">তলেকেকযুতং</span> একেকেন তলেন যুত্তং কুম্ভথুণদদ্দরিকাদিকং তূরিযং আততং নাম, আতনোতীতি <span class="bld">আততং, তনু</span> ৰিত্থারে। মহতীআদিৰীণাৰিসেসোপি <span class="note">[‘‘মহতী’’তি নারদস্স ৰীণা (সদ্দকপ্পদ্দুমে)]</span> আততমেৰাতি ‘‘চম্মাৰনদ্ধেসূ’’তি ৰিসেসনং কতং। কুম্ভসণ্ঠানত্তা কুম্ভো চ তং থুননগরসম্ভূতত্তা থুনঞ্চেতি কুম্ভথুনং। তদেৰ <span class="bld">কুম্ভথুণং,</span> অথ ৰা <span class="bld">থু</span> অভিত্থৰে, কম্মনি ণো। কুম্ভো চ সো থুণো চেতি <span class="bld">কুম্ভথুণো, থুণ</span> পূরণেতি ৰা ধাত্বত্থো। <span class="bld">দর</span> ৰিদারণদাহেসু, দ্বেভাৰো, <span class="bld">কা</span>পুব্বস্সিকারো চ, দদ্দরসদ্দং করোতীতি ৰা <span class="bld">দদ্দরিকা।</span></p>
<p class="bodytext"><a name="para141"></a><span class="paranum">১৪১</span>. উভযতলং মুরজাদিকং তূরিযং ৰিততং নাম, ৰিসেসেন সদ্দং তনোতীতি <span class="bld">ৰিততং, সব্বৰিনদ্ধং</span> সব্বপস্সেসু, পুব্বপচ্ছাভাগেসু চ পরিযোনদ্ধং পণৰাদিকং, <span class="bld">আদি</span>না চতুরস্সআলম্বরগোমুখীআদযো আততৰিততং নাম, ‘‘চম্মপরিযোনদ্ধং হুত্বা তন্তিবদ্ধং আততৰিতত’’ন্তি হি ৰুত্তং। <span class="bld">পণ</span> ব্যৰহারথুতীসু, পণীযতীতি <span class="bld">পণৰো,</span> অৰো।</p>
<p class="bodytext"><a name="para142"></a><span class="paranum">১৪২</span>. ৰংসসঙ্খাদিকং <a name="M0.0112"></a> সুসিরং নাম, রন্ধং সুসিরং, তংযোগা <span class="bld">সুসিরং। ৰন, সন</span> সম্ভত্তিযং, <span class="bld">সো, ৰংসো। সম</span> উপসমখেদেসু, খো, <span class="bld">সঙ্খো।</span> সম্মতাল়াদিকং অচ্চন্তং পীল়নতো, অনলসংযোগতো ৰা দ্রৰীভূতং পুন ঘনাযতেতি <span class="bld">ঘনা</span>খ্যং। <span class="bld">হন</span> হিংসাযং, কম্মনি ণো, <span class="bld">হ</span>স্স <span class="bld">ঘো।</span> ঘনভাৰেন সমং ভৰতীতি <span class="bld">সম্মং,</span> দণ্ডাদীহি তাল়িতব্বতো <span class="bld">তাল়ং, তল়</span> তাল়নে, সম্মঞ্চ তং তাল়ঞ্চেতি <span class="bld">সম্মতাল়ং। আদি</span>না কংসতাল়সিলাতাল়াদীনং গহণং। তত্থ <span class="bld">সম্মতাল়ং</span> নাম কট্ঠমযতাল়ং। <span class="bld">কংসতাল়ং</span> নাম লোহমযং। সিলায চ অযোপট্টেন চ ৰাদনতাল়ং <span class="bld">সিলাতাল়ং।</span></p>
<p class="bodytext">চতুক্কং আততাদীনং নামং। আ সমন্ততো তুজ্জতে তাল়ীযতেতি <span class="bld">আতোজ্জং।</span> ৰংসাদিকেপি মুখৰাযুনা আতোজ্জনমত্থেৰ। ৰাদযন্তি ধনযন্তি তন্তি <span class="bld">ৰাদিত্তং ৰাদিতঞ্চ,</span> ইত্তো, তো চ। ৰাদযন্তি তন্তি <span class="bld">ৰজ্জং,</span> যো।</p>
<p class="bodytext"><a name="para143"></a><span class="paranum">১৪৩</span>. দ্বযং ভেরিযং। ভাযন্তি সত্তুজনা এতেনাতি <span class="bld">ভেরি,</span> রি। <span class="bld">উভ</span> পূরণে, উভনং উভি। ‘‘দুন্দ’’ইতি সদ্দেন উভি যত্র স <span class="bld">দুন্দুভি।</span> পুমিত্থিযমেতে দ্বে <span class="note">[সেরী থী, দুন্দুভি পুমা (অমর ৭.৬)]</span>। দ্বযং মুদিঙ্গে। মুদং মোদং ইঙ্গতি গচ্ছতি যেনাতি <span class="bld">মুদিঙ্গো।</span> মুরা অসুরা জাতো <span class="bld">মুরজো।</span></p>
<p class="bodytext"><span class="bld">অস্স</span> <a name="M0.0113"></a> মুরজস্স <span class="bld">ভেদা</span> ৰিসেসা আলিঙ্গঙ্ক্যোদ্ধকা ভৰন্তি। ৰুত্তঞ্চ –</p>
<p class="gatha1">‘‘হরিতক্যাকতি ত্বঙ্ক্যো,</p>
<p class="gatha2">যৰমজ্ঝো তথো’দ্ধকো।</p>
<p class="gatha3">আলিঙ্গ্যো চেৰ গোপুচ্ছো,</p>
<p class="gathalast">আকত্যা সম্পকিত্তিতো’’তি <span class="note">[চিন্তামণিটীকাযম্পি]</span>॥</p>
<p class="bodytext">আলিঙ্গ্যতেতি <span class="bld">আলিঙ্গো,</span> ণো। উচ্ছঙ্কে ভৰো <span class="bld">অক্যো।</span> উদ্ধং কত্বা একেন মুখেন ৰাদনতো উদ্ধো সন্তো কাযতি সদ্দাযতীতি <span class="bld">উদ্ধকো,</span> উদ্ধসদ্দোযং তিলিঙ্গিকো। উগ্গচ্ছতীতি <span class="bld">উদ্ধো,</span> তো, <span class="bld">গমি</span>স্স <span class="bld">দো,</span> নেরুত্তো। যো তু <span class="bld">উপরি</span>পরিযাযো <span class="bld">উদ্ধং</span>সদ্দো, সো অব্যযমেৰ।</p>
<p class="bodytext"><span class="bld">তিণৰা</span>দীনি চত্তারি পণৰস্স নামানি। <span class="bld">তনু</span> ৰিত্থারে, অৰো, অস্স <span class="bld">ই</span>ত্তং, <span class="bld">ণ</span>ত্তঞ্চ, <span class="bld">তিণৰো। মা</span> মানে সদ্দে চ, ‘‘ডিণ্ডি’’ইতি মাযতে সদ্দাযতেতি <span class="bld">ডিণ্ডিমো,</span> ণো।</p>
<p class="bodytext"><a name="para144"></a><span class="paranum">১৪৪</span>. ‘‘আলম্ব’’ইতি সদ্দাযতেতি <span class="bld">আলম্বরো।</span> ‘‘আলম্বরো তূরিযরৰে, গজেন্দানঞ্চ গজ্জিতে’’তি <span class="note">[অমর ২৩.১৬৭]</span> হি <span class="bld">অমরকোস নানত্থসঙ্গহেসু।</span></p>
<p class="bodytext">ৰীণাদীনং ৰাদনকট্ঠকুটিলাদিকং কোণো, কুণ্যতে সদ্দাযতেনেনাতি <span class="bld">কোণো,</span> ণো। ‘‘দদ্দ’’ইতি সদ্দং করোতীতি <span class="bld">দদ্দরি,</span> দদ্দতি ৰা সদ্দৰিসেসেন পরিণমতীতি <span class="bld">দদ্দরি,</span> রি। ‘‘পট’’ইতি সদ্দং জহাতীতি <span class="bld">পটহো,</span> পটং হন্তীতি ৰা <span class="bld">পটহো। হন</span> হিংসাগতীসু, ক্বি। অপরে <span class="bld">মদ্দলা</span>দযো ভেরিপ্পভেদা <a name="M0.0114"></a>। ‘‘মদ্দ’’ইতি সদ্দং লাতীতি <span class="bld">মদ্দলা, লা</span> আদানে, অ। ‘‘মন্দলা’’তিপি পাঠো, মন্দং সদ্দং লাতীতি <span class="bld">মন্দলা। আদি</span>না ডমরুআদযোপি ভেরিপ্পভেদা ৰিঞ্ঞেয্যা।</p>
<p class="bodytext"><a name="para145"></a><span class="paranum">১৪৫</span>. <span class="bld">জনপ্পিযে</span> জনেহি পিযাযিতব্বে ৰিমদ্দোট্ঠে ৰিলেপনকুঙ্কুমাদীনং, নানাগন্ধদব্বানঞ্চ ৰিমদ্দনোব্ভূতে <span class="bld">পরিমলো</span> ভৰে, পরিমজ্জতি পৰত্তযত্যাসযন্তি, অ, নেরুত্তো, <span class="bld">মল, মল্ল</span> ধারণে ৰা। পরিমল্যতে ধারীযতেতি, ণো। <span class="bld">ৰিমদ্দ</span>গ্গহণেন ৰাপিকূপাদিনো <span class="note">[ৰিমদ্দগন্ধাদিনো (ক॰)]</span> নিরাসো, <span class="bld">জন</span>গ্গহণেন মক্খিকাদিনো। <span class="bld">সো</span> পরিমলো গন্ধো <span class="bld">দূরগামী</span> অতিনিহারী অতিদূরপাতী আমোদো ৰুচ্চতে, আমোদন্তে অনেন, ণো। ইতো পরং <span class="bld">ইট্ঠগন্ধা</span>দযো <span class="bld">ৰিস্স</span>সদ্দপরিযন্তা <span class="bld">তীসু</span> লিঙ্গেসু ৰত্তন্তে।</p> 
<p class="bodytext"><a name="para146"></a><span class="paranum">১৪৬</span>. চতুক্কং ইট্ঠগন্ধে। ইট্ঠো গন্ধো <span class="bld">ইট্ঠগন্ধো,</span> অথ ৰা ইট্ঠো গন্ধো অস্স <span class="bld">ইট্ঠগন্ধো।</span> সুট্ঠু রভন্তি তুস্সন্ত্যনেনাতি <span class="bld">সুরভি,</span> ই। সুন্দরো গন্ধো অস্স <span class="bld">সুগন্ধো, সুগন্ধি</span> চ, অন্তস্সিকারাদেসো।</p>
<p class="bodytext">দ্বযং দুগ্গন্ধে। পূতি গন্ধো অস্স, পুব্বে ৰিয ইকারাদেসো, কম্মধারযসমাসং অস্সত্থ্যত্থেপি কত্তুমিচ্ছন্তি, পক্রিযালাঘৰত্থং বহুব্বীহিযেৰ ন্যাযোতি। দুট্ঠু গন্ধো অস্সাতি <a name="M0.0115"></a> <span class="bld">দুগ্গন্ধো,</span> তেন ৰুত্তং <span class="bld">কচ্চাযনেন</span> – ‘‘কম্মধারযমন্তত্থিযেহি বহুব্বীহি লঘুতরো’’তি। অঞ্ঞে তু লাঘৰ’মনাদরমানা ইচ্ছন্তেৰ মন্তত্থিযং। দুৰিধো ৰা ৰাচ্চধম্মো লহু গরু চ, তত্র বহুব্বীহিনা লহু, কম্মধারযমন্তত্থিযেনগরু। কিঞ্চ বহুব্বীহিনা অতিসাযনাদ্যত্থো ন গম্যতেতি অৰস্সং তপ্পটিপাদনায কম্মধারযপুব্বকো মন্তত্থিযেৰ দট্ঠব্বো।</p>
<p class="bodytext">দ্বযং চিতাধূমাদিগন্ধে। <span class="bld">ৰিস</span> ৰিপ্পযোগে, <span class="bld">সো।</span> আমস্স ৰসাদিৰত্থুনো গন্ধো তংযোগা, ই, <span class="bld">যং</span>সদ্দো তস্স নপুংসকত্তদীপকো।</p>
<p class="bodytext"><a name="para147"></a><span class="paranum">১৪৭</span>. <span class="bld">কুঙ্কুমা</span>দযো চত্তারো চতুজ্জাতিগন্ধো নাম। <span class="bld">কুক, ৰক</span> আদানে, উমো, নিগ্গহীতাগমো চ, <span class="bld">কুঙ্কুমং,</span> লোহিতচন্দনং, যং ‘‘কস্মীরজ’’ন্তি ৰুচ্চতি, <span class="bld">কমি</span>স্স ৰা <span class="bld">কুঙ্কা</span>দেসো, <span class="bld">কুঙ্কুমং। যু</span> মিস্সনে, যু, যৰনং, তস্স পুপ্ফং <span class="bld">যৰনপুপ্ফং,</span> দেৰকুসুমং, যৰনদেসে জাতং পুপ্ফন্তি ৰা <span class="bld">যৰনপুপ্ফং।</span> যং ‘‘লৰঙ্গ’’ন্তিপি ৰুচ্চতি, যং পুপ্ফং নুহীপুপ্ফসমানং। <span class="bld">তগি</span> গত্যত্থো <span class="bld">দণ্ডকো</span> ধাতু, অরো, <span class="bld">তগরং,</span> কুটিলং। তরুতো জাতো <span class="bld">তুরুক্খো,</span> খো, <span class="bld">উ</span>ত্তঞ্চ, সল্লকীদৰো হি ‘‘তুরুক্খো’’তি ৰুত্তো।</p>
<p class="bodytext"><a name="para148"></a><span class="paranum">১৪৮</span>. পজ্জেন ছরসানং নামানি। কং পানীযং সেৰতেতি <span class="bld">কসাৰো,</span> অৰো, অথ ৰা কং সৰাপেতীতি <span class="bld">কসাৰো</span> <span class="bld">সু</span> <a name="M0.0116"></a> সৰনে। তুৰরোপি কসাযোপি <span class="bld">কসাৰ</span>পরিযাযো। <span class="bld">তিজ</span> নিসানে, তো, তিত্তো, কটু। <span class="bld">মধু</span> মাধুরিযং, তংযোগা <span class="bld">মধুরো।</span> লুনাতি জল়ত্তন্তি <span class="bld">লৰণো,</span> যু। <span class="bld">অম্ব</span>সদ্দে, অরো, <span class="bld">ই</span>ত্তং, লত্তঞ্চ। <span class="bld">কট</span> গতিযং, ণ্ৰু, <span class="bld">উ</span>ত্তং। ইমে ছ রসা নাম ৰুচ্চন্তি। <span class="bld">তব্বতি</span> দব্বে <span class="bld">কসাৰা</span>দিসদ্দা <span class="bld">তীসু</span> লিঙ্গেসু ৰত্তন্তি।</p>
<p class="bodytext"><a name="para149"></a><span class="paranum">১৪৯</span>. দ্বযং ফোট্ঠব্বে। ফুসিতব্বো <span class="bld">ফস্সো, ফোট্ঠব্বো</span> চ, তব্বো, <span class="bld">স</span>স্স <span class="bld">টো, ত</span>স্স <span class="bld">ঠো।</span> তিকং ৰিসযিম্হি। ৰিসযো অস্স গয্হট্ঠেনাত্থীতি <span class="bld">ৰিসযি।</span> উখতি গচ্ছতি ৰিসযেতি <span class="bld">অক্খং,</span> উস্সত্তং দ্বিত্তঞ্চ, নত্থি খং ৰেদনা এত্থাতি ৰা <span class="bld">অক্খং, ন</span> হি সুখৰেদনাদযো সম্পযোগৰসেন পঞ্চসু ইন্দ্রিযেসু উপ্পজ্জন্তি, জৰনাদীসু এৰ পন উপ্পজ্জন্তীতি তথা ৰুত্তং, মনিন্দ্রিযে তূপচারা <span class="note">[মনিন্দ্রিযেসুপচারা (ক॰)]</span> অক্খং। ইন্দো অত্তা, তস্স লিঙ্গং <span class="bld">ইন্দ্রিযং,</span> ইযো। না’নন্তরেন পযোজকং চক্খাদযো ব্যাপারযন্তে, তস্মা অত্থি অত্তা চক্খাদীনং পযোজকোতি চক্খাদিকং লিঙ্গমত্তনো ভৰতীতি <span class="bld">নিকাযন্তরিকা।</span> সযং তিক্খমন্দাদিভাৰে চক্খুৰিঞ্ঞাণাদীনং তিক্খমন্দাদিভাৰসম্ভৰতো তেসু ইন্দতি পরমিস্সরিযং করোতীতি ৰা <span class="bld">ইন্দ্রিযং।</span></p>
<p class="bodytext">ছক্কং নযনে। নেতি অত্তনো নিস্সিতং পুগ্গলন্তি <span class="bld">নযনং,</span> যু। <span class="bld">অসু</span> ব্যাপনে, অসতি ৰিসযেসু ব্যাপী ৰিয ভৰতীতি <span class="bld">অক্খি, স</span>স্স <span class="bld">কো,</span> অথ ৰা <span class="bld">অক্খ</span> ব্যাপনদস্সনেসু, অক্খতি ৰিসযেসু ব্যাপীভৰতি, অক্খতি ৰা পস্সতি এতেনাতি <a name="M0.0117"></a> অক্খি। নেতীতি <span class="bld">নেত্তং।</span> লোচতি পস্সতি এতেনাতি <span class="bld">লোচনং। অচ্ছ</span> দস্সনব্যাপনেসু, ই, <span class="bld">অচ্ছি।</span> চক্খতি অস্সাদেতি রূপন্তি <span class="bld">চক্খু,</span> উ, চক্খতি পস্সতীতি ৰা <span class="bld">চক্খু।</span></p>
<p class="bodytext"><a name="para150"></a><span class="paranum">১৫০</span>. পঞ্চকং সোতে। সুণাতি এতেনাতি <span class="bld">সোতং।</span> সদ্দো গয্হতে অনেনাতি <span class="bld">সদ্দগ্গহো। কর</span> করণে, ণো, <span class="bld">কণ্ণো,</span> কণ্ণতি সুণাতি এতেনাতি ৰা <span class="bld">কণ্ণো, কণ্ণ</span> সৰনে। সুণাতি যেনাতি <span class="bld">সৰনং, সুতি</span> চ, যু,তি চ।</p>
<p class="bodytext">চতুক্কং ঘানে। নসন্তি এতাযাতি <span class="bld">নত্থু,</span> থু, আ, <span class="bld">নাসা।</span> ণ্ৰু, <span class="bld">অক</span> চ <span class="bld">ই</span>কারো চ <span class="bld">নাসিকা। ঘা</span> গন্ধোপাদানে, ঘাযতি গন্ধোপাদানং করোতীতি <span class="bld">ঘানং,</span> যু, ঘাযন্ত্যনেনাতি ৰা <span class="bld">ঘানং।</span></p>
<p class="bodytext">দ্বযং জিব্হাযং। জীৰতি এতাযাতি <span class="bld">জিব্হা,</span> হো, <span class="bld">জীৰ</span> পাণধারণে। জীৰিতনিমিত্তং রসো জীৰিতং নাম, তং অব্হাযতীতি ৰা <span class="bld">জিব্হা,</span> ৰণ্ণলোপো। রসন্তি এতাযাতি <span class="bld">রসনা, রস</span> অস্সাদনে, রসং জানাতীতি ৰা <span class="bld">রসনা, ঞা</span>স্স <span class="bld">না, নী</span> নযে ৰা, অ।</p>
<p class="bodytext"><a name="para151"></a><span class="paranum">১৫১</span>. পজ্জং সরীরে। সরতি গচ্ছতি, সরন্তি ৰা তং হিংসন্তীতি <span class="bld">সরীরং,</span> ঈরো। <span class="bld">ৰপ</span> বীজসন্তানে। ৰপতি কুসলাকুসলবীজমেত্থাতি <span class="bld">ৰপু,</span> উ। গচ্ছতি, গণ্হাতি ৰা কুসলাকুসলমেতেনাতি <a name="M0.0118"></a> <span class="bld">গত্তং, গমু</span> গতিযং, <span class="bld">গহ</span> উপাদানে ৰা। ‘‘অত্তা’’তি অভিধানং, বুদ্ধি চ ভৰন্তি এতস্মাতি <span class="bld">অত্তভাৰো।</span> ৰুণোতি সংৰরতি এত্থাতি <span class="bld">বোন্দি, ৰু</span> সংৰরণে, দি, নিগ্গহীতাগমো। ৰিৰিধং গণ্হাতি এত্থাতি <span class="bld">ৰিগ্গহো। দিহ</span> উপচযে, দিহতি ৰড্ঢতি এত্থ কুসলাকুসলন্তি <span class="bld">দেহং।</span> অযং <span class="bld">দেহ</span>সদ্দো <span class="bld">পুরিসে</span> পুল্লিঙ্গেৰত্ততি। কুচ্ছিতানং আযো উপ্পত্তিট্ঠানন্তি <span class="bld">কাযো। তনু</span> ৰিত্থারে, উ, তনু, <span class="bld">তনু</span>সদ্দোযং ইত্থিযং। এত্থাপি <span class="bld">ৰা</span>সদ্দো সম্বন্ধিতব্বো। ‘‘অঙ্গেনাঙ্গং তনু চ তনুনা গাল়্হতত্তেন তত্ত’’ন্তি <span class="note">[উত্তরমেঘ ৪২]</span> হি <span class="bld">মেঘদূতে</span> ৰুত্তং। কল়ে রেতসি ৰরং <span class="bld">কল়েৰরং,</span> অলুত্তসমাসোযং।</p>
<p class="bodytext"><a name="para152-154"></a><span class="paranum">১৫২-১৫৪</span>. ছক্কং চিত্তে। চিন্তেতীতি <span class="bld">চিত্তং। চেতো চ,</span> নলোপো। মনতি জানাতীতি <span class="bld">মনো।</span> ৰিজানাতীতি <span class="bld">ৰিঞ্ঞাণং,</span> যু। হরতি অত্তনো আধারন্তি <span class="bld">হদযং,</span> যো, <span class="bld">র</span>স্স <span class="bld">দো</span> চ। মনো এৰ <span class="bld">মানসং,</span> সকত্থে সণ।</p>
<p class="bodytext">চুদ্দস বুদ্ধাখ্যস্স গুণস্স নামানি। ঝাযতীতি <span class="bld">ধী, ঝে</span> চিন্তাযং, ঝস্স <span class="bld">ধো,</span> নদাদি, <span class="bld">ধী,</span> ধারেতীতি ৰা <span class="bld">ধী,</span> ক্বি, নদাদি, ধী <a name="M0.0119"></a>, সঙ্খারেসু ধীকারো জাযতি এতাযাতি ৰা <span class="bld">ধী,</span> নদাদি। পঞ্ঞাযতে এতাযাতি <span class="bld">পঞ্ঞা,</span> অ। বুজ্ঝতে তাযাতি <span class="bld">বুদ্ধি,</span>তি। <span class="bld">মেধ</span> হিং সাসঙ্গমেসু, করণে অ, <span class="bld">মি</span> হিংসাযং ৰা, ধো, <span class="bld">মেধা।</span> মনতি জানাতীতি <span class="bld">মতি, মুতি</span> চ, <span class="bld">উ</span>ত্তং, মুনাতীতি ৰা <span class="bld">মুতি, মুন</span> ঞাণে,তি, মুতি। <span class="bld">ভূ</span> সত্তাযং, রি, নদাদি, <span class="bld">ভূরী,</span> ভূসঙ্খাতে অত্থে রমতীতি ৰা <span class="bld">ভূরী,</span> ক্বি, নদাদি। মনতি জানাতীতি <span class="bld">মন্তা,</span> অন্ত, আ। ৰিদতি জানাতীতি <span class="bld">ৰিজ্জা, পব্বজ্জা</span>দিনা সিদ্ধং। <span class="bld">যু</span> মিস্সনে। যমতি মিস্সীভৰতি ঞেয্যেসূতি <span class="bld">যোনি।</span> পটিমুখং ভন্তি উপট্ঠহন্তি ঞেয্যা এতেনাতি <span class="bld">পটিভানং,</span> যু। ন মুয্হতি এতেনাতি <span class="bld">অমোহো।</span> ৰীমংসা ৰিচযো সমুপেক্খা উপলদ্ধি পটিপত্তি উত্তিচেতনাদীনিপি বুদ্ধিনামানি।</p>
<p class="bodytext"><span class="bld">ৰিপস্সনা</span>দযো <span class="bld">নেপক্ক</span>ন্তা পরিযাযা <span class="bld">পঞ্ঞাভেদা</span> পঞ্ঞাৰিসেসা। তত্থ ৰিৰিধং অনিচ্চাদিকং সঙ্খারেসু পস্সতীতি <span class="bld">ৰিপস্সনা,</span> যু। সম্মাদস্সনলক্খণা <span class="bld">সম্মাদিট্ঠি,</span> সা দুৰিধা লোকিযলোকুত্তরৰসেন। তত্থ পুরিমা ছব্বিসুদ্ধিপ্পৰত্তিকালে, ইতরা ঞাণদস্সনৰিসুদ্ধিকালে লব্ভতি। <span class="bld">আদি</span>পরিযাযেন <span class="bld">পভুতি</span>না অনঞ্ঞাতঞ্ঞস্সামীতিন্দ্রিযাদযো গহিতা। তত্থ তত্থ কারিযেসু ৰিচারণা। <span class="bld">মান</span> ৰীমংসাযং, সো, চিত্তাভোগাদি। ৰিচারযতে এতাযাতি <span class="bld">ৰিচারণা, চর</span> সঞ্চযে, চুরাদিগণো, যু। সম্পজানাতীতি সম্পজানো, পুগ্গলো, ধম্মসমূহো ৰা, <span class="bld">ঞা</span>স্স <span class="bld">জা,</span> তস্স ভাৰো <span class="bld">সম্পজঞ্ঞং, ন্য</span>স্স <span class="bld">ঞো,</span> দ্বিত্তং, তং সাত্থকসম্পজঞ্ঞাদিৰসেন চতুব্বিধং। নিস্সেসতো পাচেতি কুসলধম্মেতি নিপকো, ঞাণী পুগ্গলো, তস্স ভাৰো <span class="bld">নেপক্কং।</span> দ্বযং ৰেদনাযং। ৰেদযতীতি <span class="bld">ৰেদযিতং, ৰিদ</span> অনুভৰনে, <span class="bld">চুরা</span>দিত্তা ণযো, তো, <span class="bld">ই</span>কারাগমো চ। ৰেদযতীতি <span class="bld">ৰেদনা,</span> যু।</p>
<p class="bodytext"><a name="para155"></a><span class="paranum">১৫৫</span>. পঞ্চকং <a name="M0.0120"></a> ৰিতক্কে। <span class="bld">তক্ক</span> ৰিতক্কে। তক্কেতি সম্পযুত্তধম্মে আরম্মণং অভিনিরোপেতীতি <span class="bld">তক্কো। ৰিতক্কো</span>তি উপসগ্গমত্তমেৰ ৰিসেসো। সঙ্কপ্পন্তি পভৰন্ত্যনেনাতি <span class="bld">সঙ্কপ্পো,</span> ণো, <span class="bld">কপ্প</span> ৰিতক্কে, <span class="bld">কপ্প</span> সামত্থিযে ৰা, ভূৰাদি, সঙ্কপ্পযন্তি পভৰন্ত্যনেনাতি ৰা <span class="bld">সঙ্কপ্পো, কপ্প</span> ৰিতক্কে, চুরাদি। <span class="bld">অপ</span> পাপুণনে, অপ্পেতি সম্পযুত্তধম্মে পাপেতি আরম্মণন্তি <span class="bld">অপ্পনা,</span> যু, আ। <span class="bld">ঊহ</span> ৰিতক্কে। ঊহন্ত্যনেনাতি <span class="bld">ঊহো। তক্কঊহ</span>সদ্দা চেত্থ অজ্ঝাহারৰাচকাপি ভৰন্তি, অজ্ঝাহারং নাম ঊনপূরণত্থমধিকপ্পভেদাহরণং <span class="note">[মধিকোপাদানং (চিন্তামণিটীকা)]</span>। ‘‘অজ্ঝাহারো তক্ক ঊহা’’তি <span class="note">[অমর ৫.৩]</span> হি <span class="bld">অমরকোসে</span> ৰুত্তং। দ্বযং জীৰিতিন্দ্রিযে। <span class="bld">অয</span>ইতি গমনত্থো <span class="bld">দণ্ডকো</span> ধাতু। অযতি অদ্ধানং গচ্ছতি যেনাতি <span class="bld">আযু,</span> ণু, এতি এতেনাতি ৰা <span class="bld">আযু, ই</span> গতিম্হি, ণু, ইস্সে, এ অয। জীৰন্তি অনেনাতি <span class="bld">জীৰিতং, জীৰ</span> পাণধারণে।</p>
<p class="bodytext">চতুক্কং সমাধিম্হি। নানালম্বণৰিসারণাভাৰতো একং অগ্গং আরম্মণমেতস্সাতি একগ্গং, চিত্তং, <span class="bld">‘‘অগ্গ</span>সদ্দো চেত্থ আলম্বণৰাচকো’’তি হি <span class="bld">সদ্ধম্মটীকাযং</span> ৰুত্তং, তস্স ভাৰো <span class="bld">একগ্গতা,</span> একং ৰা আরম্মণং অজতি গচ্ছতীতি একগ্গং, তস্স ভাৰো <span class="bld">একগ্গতা।</span> কামচ্ছন্দং সমেতীতি <span class="bld">সমথো,</span> থো, <span class="bld">সমু</span> উপসমে, ‘‘সমাধি কামচ্ছন্দস্স পটিপক্খো’’তি <span class="note">[পারা॰ অট্ঠ॰ ১.১১; ধ॰ স॰ অট্ঠ॰ ১৬০]</span> হি ৰুত্তং। ৰিক্খিপনং নানারম্মণপেরণং ৰিক্খেপো, সো নত্থি এত্থাতি <span class="bld">অৰিক্খেপো।</span> একারম্মণে সুট্ঠু আধানং <a name="M0.0121"></a> <span class="bld">সমাধি,</span> সঞ্ঞাযমি, নানালম্বণৰিক্খেপৰসপ্পৰত্তং অধিসঙ্খাতং চিত্তব্যধং সমেতীতি ৰা <span class="bld">সমাধি,</span> নেরুত্তো।</p>
<p class="bodytext"><a name="para156"></a><span class="paranum">১৫৬</span>. পজ্জেন ৰীরিযস্স নামানি। <span class="bld">উ</span> দুক্খলাভং, উদ্ধং ৰা সহতি খমতীতি <span class="bld">উস্সাহো,</span> ণো। আ ভুসো কাযং, চিত্তঞ্চ তাপেতীতি <span class="bld">আতপ্পো</span> <span class="note">[আতাপো (?) অভিধানপ্পদীপিকাটীকা ১১৩৫ গাথাযং পস্সিতব্বং]</span>, <span class="bld">তপ</span> সন্তাপে। লীনং চিত্তং পগ্গণ্হাতি উক্খিপতীতি <span class="bld">পগ্গহো।</span> অত্তনো নিস্সযং পরমত্থং গণ্হাপেতীতি ৰা পগ্গহো। <span class="bld">‘‘প</span>সদ্দো পরমত্থেপী’’তি হি <span class="bld">একক্খরকোসে</span> ৰুত্তং। ৰাযমন্তি যেনাতি <span class="bld">ৰাযামো, ৰাযম</span> উস্সাহনে, অথ ৰা <span class="bld">ৰয</span> গমনত্থো <span class="bld">দণ্ডকো</span> ধাতু, ৰযতি সব্বকালন্তি <span class="bld">ৰাযামো,</span> অমো, ৰাযো ৰিয সদা অমতি গচ্ছতীতি ৰা <span class="bld">ৰাযামো।</span> পরং পরং ঠানং অক্কমতীতি <span class="bld">পরক্কমো,</span> পরং পচ্চনীকভূতং কোসজ্জং অক্কমতীতি ৰা <span class="bld">পরক্কমো।</span> পদহতি যেনাতি <span class="bld">পধানং,</span> যু। <span class="bld">দহ</span>স্স <span class="bld">ধো, দহ</span> ভস্মীকরণে <span class="note">[পপুব্বধাধাতুনা সাধেতব্বং মঞ্ঞে]</span>। ৰীরে সাধু, ৰীরানং ৰা কম্মং, ৰিধিনা ৰা ঈরযিতব্বং পৰত্তেতব্বন্তি <span class="bld">ৰীরিযং, ঈর</span> গতিযং, ঈহতি এতি ৰা যায সুভাসুভফলন্তি <span class="bld">ঈহা, ঈহ</span> চেট্ঠাযং, <span class="bld">ই</span> ৰা গতিম্হি, পচ্ছিমে <span class="bld">হ</span>পচ্চযো, উদ্ধং যন্তি যেনাতি <span class="bld">উয্যামো,</span> অমো। তিট্ঠতি এত্থ সুভাসুভফলন্তি <span class="bld">ধিতি,</span>তি, <span class="bld">ঠা</span> গতিনিৰত্তিযং।</p>
<p class="bodytext"><a name="para157"></a><span class="paranum">১৫৭</span>. পজ্জেন ৰুত্তপরিযাযস্স ৰীরিযস্স চত্তারি অঙ্গানি দস্সেতি। তচাদীনং তিণ্ণং <span class="bld">অৰসিস্সনং</span> অৰসেসতা মংসলোহিতেহি অৰধিভূতেহি, মংসলোহিতানং পন <span class="bld">সুস্সনং</span> সুক্খতা <a name="M0.0122"></a>। এতানি চত্তারি অধিট্ঠানৰসপ্পৰত্তানি ৰীরিযস্স <span class="bld">অঙ্গানি</span> কারণানি হোন্তি। <span class="bld">অঙ্গ</span> গমনত্থো <span class="bld">দণ্ডকো</span> ধাতু। অঙ্গতি সিদ্ধিং গচ্ছতি ৰীরিযফলমেতেহীতি <span class="bld">অঙ্গানি। তচ</span> পালনে, ণো, <span class="bld">তচো। নহ</span> বন্ধনে আরু। <span class="bld">ন্হারূ</span>তিপি পাঠো। তত্থ <span class="bld">ন</span>ন্তস্স লোপো। <span class="bld">সিস</span> অসব্বপ্পযোগে, যু, দ্বিত্তং। অসতি খেপেতি অদ্ধানন্তি <span class="bld">অট্ঠি,</span>তি, নপুংসকে, নেরুত্তো, আ ভুসো তিট্ঠতি এতেনাতি ৰা <span class="bld">অট্ঠি,</span> ই। <span class="bld">মন</span> ঞাণে, সো, নস্স নিগ্গহীতং, <span class="bld">মংসং। রুহ</span> জননে, ইতো, <span class="bld">ল</span>ত্তং, <span class="bld">লোহিতং।</span></p>
<p class="bodytext"><a name="para158"></a><span class="paranum">১৫৮</span>. অসাঝসাধনেপি যস্সা ৰসেন উয্যামো, সা <span class="bld">অধিমত্তেহা</span> অধিকসত্তিযুত্তা ঈহা উস্সোল়্হী নাম, উ পবলং দুক্করকম্মং সহতি যাযাতি <span class="bld">উস্সোল়ী, সহ</span>স্স <span class="bld">সোল়্হো,</span> নদাদি, উস্সাহানং ঊহাতি ৰা <span class="bld">উস্সোল়ী,</span> যথা ‘‘পদট্ঠান’’ন্তি, আকারস্সো, <span class="bld">হ</span>স্স <span class="bld">ল়ো, ঊ</span>লোপো, নদাদি, ৰাযামমত্তেপি। দ্বযং সতিযং। সরতি, সরন্তি ৰা তায, সরণমত্তমেৰ ৰা এসাতি <span class="bld">সতি,</span>তি, পমাদং ৰা সরতি হিংসতীতি <span class="bld">সতি।</span> অনু পুনপ্পুনং সতি <span class="bld">অনুস্সতি,</span> উপসগ্গমত্তমেৰ ৰা ৰিসেসো, দ্বেপি ইত্থিযং।</p>
<p class="bodytext">দ্বযং লজ্জাযং। <span class="bld">লজি</span> পীল়ে, <span class="bld">কাতন্ত</span>ধাতু। <span class="bld">লজ্জ</span> লজ্জনে, মোগ্গল্লানধাতু, লজ্জতি পাপাতি <span class="bld">লজ্জা,</span> অ। <span class="bld">হিরী</span> লজ্জিযং, ই। হিরিযতি পাপাতি <span class="bld">হিরী। সমানা</span> তুল্যত্থা দ্বে। দ্বযং ওত্তপ্পে। ওত্তপ্পতি ভাযতি পাপতোতি <span class="bld">ওত্তপ্পং, তপ</span> ভযে <span class="bld">অৰ</span>পুব্বো। পাপতো ভাযতি সীলেনাতি <span class="bld">পাপভীরু,</span> পুগ্গলো, চিত্তং ৰা, তস্স ভাৰো তথা।</p>
<p class="bodytext"><a name="para159"></a><span class="paranum">১৫৯</span>. পজ্জদ্ধেন <a name="M0.0123"></a> উপেক্খায ৰেদনায নামানি। মজ্ঝত্তে মজ্ঝত্তসভাৰে পৰত্তা <span class="bld">মজ্ঝত্তিকা।</span> দ্বিন্নং ৰেদনানং সমীপে পৰত্তা ইক্খা অনুভৰনন্তি <span class="bld">উপেক্খা, ইক্খ</span> দস্সনে। অদুক্খা চ সা অসুখা চেতি <span class="bld">অদুক্খমসুখা, ম</span>কারো পদসন্ধিকরো।</p>
<p class="bodytext">দ্বযং মনসিকারে। ভৰঙ্গৰসেন পৰত্তস্স চিত্তস্স আভুজনতো আৰট্টাপনতো <span class="bld">চিত্তাভোগো।</span> পালনজ্ঝোহারত্থো চেত্থ <span class="bld">ভুজ</span>ধাতু আৰট্টনত্থো <span class="bld">আ</span>পুব্বত্তা, ইদং পন ৰীথিজৰনপটিপাদকে সন্ধায ৰুত্তং, চিত্তস্সারম্মণে আভুজনং পৰত্তনং ৰা <span class="bld">চিত্তাভোগো,</span> ইদং পন আরম্মণপটিপাদকৰসেন ৰুত্তং। ভৰঙ্গমনতো ৰিসদিসং মনং করোতীতি <span class="bld">মনক্কারো,</span> করণং ৰা কারো, মনস্মিং কারো <span class="bld">মনক্কারো।</span> এত্থ চ পঠমৰিকপ্পেন দ্বে পটিপাদকা ৰুত্তা, পচ্ছিমেন তু ইতরো।</p>
<p class="bodytext">দ্বযং অধিমোক্খে। <span class="bld">মুচ</span> মোচনে, অধিমুচ্চনং ‘‘ইদমেৰা’’তি সন্নিট্ঠানকরণং <span class="bld">অধিমোক্খো।</span> নিচ্ছযনং নিণ্ণযনং <span class="bld">নিচ্ছযো, চয</span> গমনত্থো <span class="bld">দণ্ডকো</span> ধাতু, <span class="bld">চ</span>স্স দ্বিত্তং, <span class="bld">ছ</span>ত্তং, নি ভুসং ছেদনং ৰা <span class="bld">নিচ্ছযো, ছিদি</span> দ্বিধাকরণে, ইস্সত্তং, <span class="bld">দ</span>স্স <span class="bld">যো,</span> অসরূপদ্বিত্তং।</p>
<p class="bodytext"><a name="para160"></a><span class="paranum">১৬০</span>. পজ্জদ্ধং দযাযং। <span class="bld">দয</span> দানগতিহিংসারক্খণেসু। দযতি পরদুক্খং, অত্তসুখঞ্চ হিংসতীতি <span class="bld">দযা,</span> অ। <span class="bld">কপি</span> <a name="M0.0124"></a> চলনে, অনু পুনপ্পুনং কম্পেতি অত্তাধারস্স চিত্তন্তি <span class="bld">অনুকম্পা।</span> কং সুখং রুন্ধতীতি <span class="bld">করুণা, রুধি</span> আৰরণে, <span class="bld">ধ</span>স্স <span class="bld">ণো,</span> অথ ৰা করোন্তি অত্তানমধীনমেতাযাতি <span class="bld">করুণা,</span> যু, আ, করুণা, সা এৰ <span class="bld">কারুঞ্ঞং। অনুদ্দযা</span>তি উপসগ্গেন পদং ৰড্ঢিতং।</p>
<p class="bodytext">পজ্জদ্ধং ৰিরতিযং। <span class="bld">রমু</span> উপরমে <span class="bld">ৰি</span>পুব্বো, ৰিরমণং <span class="bld">ৰেরমণী,</span> যু, নদাদি, ৰেরং মণতি ৰিনাসেতীতি ৰা <span class="bld">ৰেরমণী।</span> ৰিরমণং <span class="bld">ৰিরতি,</span>তি। দূরতো ৰিরমণং <span class="bld">আরতি।</span></p>
<p class="bodytext"><a name="para161"></a><span class="paranum">১৬১</span>. চতুক্কং খন্তিযং। তিতিক্খনং খমনং <span class="bld">তিতিক্খা, তিজ</span> খন্তিযং, খো, দ্বিত্তং, কত্তাদি, আ। খমনং সহনং <span class="bld">খন্তি,</span>তি। খমতে <span class="bld">খমনং, খমা</span> চ, <span class="bld">খমু</span> সহনে। দ্বযং মেত্তিযং। <span class="bld">মিদ</span> স্নেহে, মিজ্জতি সিনেহতীতি <span class="bld">মেত্তা,</span> ত, আ। <span class="bld">মেত্তি,</span>তি। অথ ৰা মিত্তে ভৰা <span class="bld">মেত্তা, মেত্তি</span> চ।</p>
<p class="bodytext">পজ্জদ্ধং দিট্ঠিযং। দস্সীযতে <span class="bld">দস্সনং, দিস</span> পেক্খনে, যু। দস্সনং <span class="bld">দিট্ঠি। লভ</span> লাভে,তি, <span class="bld">লদ্ধি,</span> মিচ্ছাদিট্ঠিযমেৰ। সেসা তু উভযত্র। ঠিতপক্খো <span class="bld">সিদ্ধন্তো</span> <span class="note">[ঠিতো পক্খো সিদ্ধন্তো, পুব্বপক্খং নিরস্য সিদ্ধপক্খট্ঠাপনে ইতি ভাৰো (চিন্তামণিটীকা)]</span>, সিদ্ধো অন্তো অনেনাতি ৰিগ্গহো। সমন্ততো অযনং গতি <span class="bld">সমযো।</span></p>
<p class="bodytext"><a name="para162"></a><span class="paranum">১৬২</span>. <span class="bld">দোহল়</span>ন্তং তণ্হাযং। <span class="bld">তস</span> পিপাসাযং, যায তসন্তি, সা <span class="bld">তণ্হা,</span> ণ্হো। <span class="bld">ইণ</span>ম্হি <span class="bld">তসিণা। এজ</span> কম্পনে, <span class="bld">এজা</span> <a name="M0.0125"></a>। সংসারতো নিস্সরিতুমপ্পদানৰসেন জালসদিসত্তা <span class="bld">জালিনী,</span> উপমানে ইনী। <span class="bld">ৰিস</span> পৰেসনে, সব্বত্র ৰিসতা পত্থতাতি <span class="bld">ৰিসত্তিকা,</span> সকত্থে ণিকো। <span class="bld">ছন্দ</span> ইচ্ছাযং, ছন্দনং <span class="bld">ছন্দো,</span> কত্তুকম্যতাপি। তেসু তেস্বারম্মণেসু আকুলীভূতত্তা জটা ৰিযাতি <span class="bld">জটা। কমু</span> ইচ্ছাযং,তি, <span class="bld">নিকন্তি। ইসু</span> ইচ্ছাযং, অ, <span class="bld">ই</span>স্স <span class="bld">আ, আসা। সিৰু</span> তন্তসন্তানে, ভৰাদীহি ভৰাদযো সিব্বতীতি <span class="bld">সিব্বিনী,</span> অ, ইনী। সত্তে ভৰং নেতীতি <span class="bld">ভৰনেত্তি,</span>তি।</p>
<p class="bodytext"><a name="para163"></a><span class="paranum">১৬৩</span>. <span class="bld">ঝে</span>চিন্তাযং, আরম্মণাভিমুখং ঝাযতীতি <span class="bld">অভিজ্ঝা,</span> আ। <span class="bld">ৰন</span> সম্ভত্তিযং, ৰনতি যেন সো <span class="bld">ৰনথো,</span> থো। <span class="bld">ৰা</span> গতিযং, ৰাতি আরম্মণন্তি <span class="bld">ৰানং,</span> যু। <span class="bld">লুভ</span> ইচ্ছাযং, লুব্ভনং <span class="bld">লোভো,</span> ণো। <span class="bld">রন্জ</span> রাগে, রজ্জনং, রজ্জন্তি ৰা যেন সো <span class="bld">রাগো,</span> ণো। <span class="bld">লয</span> গতিযং, আ পুনপ্পুনং লযত্যারম্মণেসূতি <span class="bld">আলযো,</span> পুনপ্পুনং লযতি সংসিলেসতি যেনাতি ৰা <span class="bld">আলযো। ‘‘লযো</span> ৰিনাসে সংসিলেসে, সাম্যে তোরিযত্তিকস্স চে’’তি <span class="bld">নানত্থসঙ্গহে। পিহ</span> ইচ্ছাযং, চুরাদি, অ, পিহযতি যাযাতি <span class="bld">পিহা।</span> চিত্তস্স নানারম্মণেসু ৰিব্ভমকরণতো মনসো রথো ইৰ <span class="bld">মনোরথো,</span> মনো এৰ রথো ৰিযাতি ৰা <span class="bld">মনোরথো। ইসু</span> ইচ্ছাযং, অ, <span class="bld">স</span>স্স <span class="bld">চ্ছা</span>দেসো। <span class="bld">লস</span> কন্তিযং, অভিমুখং কত্বা লসতি যেনাতি <span class="bld">অভিলাসো,</span> ণো। <span class="bld">কমু</span> ইচ্ছাযং, ণো, <span class="bld">কামো <a name="M0.0126"></a>। দুহ</span> পপূরণে, দুহনং দোহো, তং লাতীতি <span class="bld">দোহল়ো,</span> দুট্ঠং হদযমেতেনাতি ৰা <span class="bld">দোহল়ো, হদয</span>স্স <span class="bld">হল়ো, হল</span> কম্পনে দ্বিসদ্দূপপদো, দ্বীহি হলতি কম্পতীতি ৰা <span class="bld">দোহল়ো,</span> অ, দ্বিস্স <span class="bld">দো, ল</span>স্স <span class="bld">ল়ো।</span> দ্বে হদযা অস্স পরমত্থস্সাতি ৰা <span class="bld">দোহল়ো।</span> অ, দ্বিস্স <span class="bld">দো, হদয</span>স্স <span class="bld">হল়ো, দ</span>স্স <span class="bld">ল়ো</span> ৰা, <span class="bld">য</span>লোপো, ইচ্ছাৰিসেসত্তেপি দোহল়স্স সামঞ্ঞৰত্তিচ্ছায নিদ্দেসো।</p>
<p class="bodytext">অতণ্হাসভাৰম্পি রুচিং আলম্বণিচ্ছাসভাৰসামঞ্ঞেন ইধেৰ ৰত্তুমাহ <span class="bld">‘‘আকঙ্খাতু’’</span>ইচ্চাদি। <span class="bld">কঙ্খ</span> ইচ্ছাযং, অ। <span class="bld">রুচ</span> রোচনে, রোচনং কত্তুকামতা, ই, <span class="bld">রুচ</span> দিত্তিযং ৰা, রুচি। কত্তুকামতেৰ। <span class="bld">সা</span> রুচি অধিকা লালসা নাম, <span class="bld">লস</span> কন্তিযং, পুনপ্পুনং, অতিসযং ৰা লসতীতি <span class="bld">লালসা,</span> দ্বিত্তং, অস্সা। ‘‘যাচনাযং মহিচ্ছাযং <span class="note">[তণ্হাতিরেকে যাচনাযং (চিন্তামণিটীকা ৭.২৮)]</span>, উস্সুক্কে লালসা দ্বিসূ’’তি <span class="bld">রুদ্দো।</span></p>
<p class="bodytext"><a name="para164"></a><span class="paranum">১৬৪</span>. তিকং ৰিরোধে। পাযেন ৰীরেসু ভৰং <span class="bld">ৰেরং,</span> পটিঘপাপেসুপি। <span class="bld">রুধ</span> পটিঘাতে, ৰিরুজ্ঝনং <span class="bld">ৰিরোধো। দিস</span> অপ্পীতিযং, ৰিদ্দেসনং <span class="bld">ৰিদ্দেসো।</span></p>
<p class="bodytext"><span class="bld">রোস</span>ন্তং কোধে। <span class="bld">দুস</span> অপ্পীতিযং, দুস্সনং <span class="bld">দোসো।</span> আরম্মণে পটিহঞ্ঞতীতি <span class="bld">পটিঘং, হন</span> হিংসাযং, <span class="bld">পটিঘ</span>সদ্দোযং পুল্লিঙ্গে ৰা ভৰতি। <span class="bld">কুধ</span> কোপে, কুজ্ঝনং <span class="bld">কোধো।</span> আগন্ত্বা হঞ্ঞতীতি <span class="bld">আঘাতো। কুপ</span> কোপে, কুপ্পতীতি <span class="bld">কোপো,</span> কোপযতি ৰা চিত্তন্তি <span class="bld">কোপো। রুস</span> রোসনে, রুসনং দুস্সনং <span class="bld">রোসো।</span></p>
<p class="bodytext">দ্বযং <a name="M0.0127"></a> পরানত্থচিন্তনে। ব্যাপজ্জতি ৰিনস্সতি চিত্তমেতেনাতি <span class="bld">ব্যাপাদো,</span> পটিঘেপি। <span class="bld">পদ</span> গতিম্হি। পরসম্পত্তীসু নাভিরমতীতি <span class="bld">অনভিরতি, রমু</span> রমণে,তি।</p>
<p class="bodytext"><a name="para165"></a><span class="paranum">১৬৫</span>. দ্বযং উপনাহে। <span class="bld">নহ</span> বন্ধনে, পুনপ্পুনং, উপগন্ত্বা ৰা নয্হতি চিত্তন্তি <span class="bld">উপনাহো।</span> বজ্ঝতি ৰেরমনেনাতি <span class="bld">বদ্ধৰেরং।</span> দ্বযং সোকে। <span class="bld">সুচ</span> সোকে, ণো, সুচনং <span class="bld">সোকো।</span> সুচতে <span class="bld">সোচনং।</span></p>
<p class="bodytext">তিকং রুদিতে। <span class="bld">রুদি</span> অস্সুৰিমোচনে, সব্বত্র ভাৰে তো। <span class="bld">কদি</span> অব্হানে, রোদনে চ, <span class="bld">ত</span>পচ্চযস্স <span class="bld">অণ্ণা</span>দেসে <span class="bld">রুণ্ণং।</span> দ্বযং পরিদেৰনে। দেৰনং সোকেন ৰিলাপো, পুনপ্পুনং, সমন্ততো ৰা দেৰো <span class="bld">পরিদেৰো, পরিদ্দৰো</span> চ।</p>
<p class="bodytext"><a name="para166"></a><span class="paranum">১৬৬</span>. তিকং ভযে চিত্তুত্রাসসঙ্খাতে। সব্বত্র ভাৰসাধনং। <span class="bld">ভী</span> ভযে, ভাযনং <span class="bld">ভীতি,</span>তি। <span class="bld">ভযং,</span> ণো। <span class="bld">তস</span> উব্বেজে, উত্তসতে <span class="bld">উত্তাসো,</span> ণো। দ্বযং মহতি ভযে। ভীরুনো ইদং <span class="bld">ভেরৰং,</span> ণো। মহন্তঞ্চ তং ভযজনকত্তা ভযঞ্চাতি <span class="bld">মহব্ভযং। মহাভয</span>ন্তিপি পাঠো।</p>
<p class="bodytext"><a name="para167"></a><span class="paranum">১৬৭</span>. পজ্জং ভাযিতব্বসামঞ্ঞে। <span class="bld">ভেরৰ</span>সদ্দোযং সামঞ্ঞৰাচকোপি অত্থীতি ইধ নিদ্দেসো। ভাযতি যস্মাতি <span class="bld">ভিংসনং,</span> সো, যু, বিন্দাগমো। ভাযতি যস্মাতি <span class="bld">ভীমং,</span> মো। <span class="bld">দর</span> ৰিদারণে, দরীযতীতি <span class="bld">দারুণং,</span> উণো। ভাযতি যস্মাতি <a name="M0.0128"></a> <span class="bld">ভযানকং,</span> ণ্ৰু, <span class="bld">অনকা</span>দেসো। <span class="bld">ঘুর</span> ভীমে, ঘুরতি ভিংসতীতি <span class="bld">ঘোরং,</span> ণো। পটিৰত্ততি ভযং চিত্তুত্রাসো যস্মাতি <span class="bld">পটিভযং।</span> ভাযতি যস্মাতি <span class="bld">ভেস্মং, স্ম</span>পচ্চযো। ভযং করোতীতি <span class="bld">ভযঙ্করং,</span> অলুত্তসমাসোযং। ইমে নৰ <span class="bld">ভেরৰা</span>দযো ভযভেরৰাদিহেতুম্হি দব্বে ৰিসেসনভাৰেন ৰত্তন্তে, তদা তীসু লিঙ্গেসু, সামঞ্ঞেন তু নপুংসকে।</p>
<p class="bodytext"><a name="para168"></a><span class="paranum">১৬৮</span>. দ্বযং পরাভ্যুদযাসহনে। <span class="bld">ইস্স</span> ইস্সত্থে, <span class="bld">ইস্স</span> ইস্সাযন্তি ৰা ধাত্বত্থো, ইস্সতি সন্তেসুপি গুণেসু ৰচসা, মনসা ৰা দোসারোপনং করোতীতি <span class="bld">ইস্সা,</span> অ। <span class="bld">উস্সুয</span> <span class="note">[উসূয (?)]</span> দোসাৰিকরণে। তিকং মচ্ছেরে। <span class="bld">মসু</span> আমসনে, <span class="bld">চ্ছেরচ্ছর</span>পচ্চযা, মচ্ছরমেৰ <span class="bld">মচ্ছরিযং,</span> সকত্থে ইযো, অথ ৰা <span class="bld">মসু</span>ইচ্চেতস্স পাটিপদিকস্স <span class="bld">সু</span>স্স <span class="bld">ণ</span>ম্হি <span class="bld">চ্ছেরচ্ছরা, মসু</span> মচ্ছেরেতিপি ধাতু।</p>
<p class="bodytext">তিকং অঞ্ঞাণে। <span class="bld">মূহ</span> ৰেচিত্তে, মুয্হন্তি তেন সম্পযুত্তধম্মা, সযং ৰা মুয্হতি, মুয্হনমত্তমেৰ ৰা তন্তি <span class="bld">মোহো। ৰিদ</span> ঞাণে, ন ৰিদতীতি <span class="bld">অৰিজ্জা।</span> ন ৰিজানাতীতি <span class="bld">অঞ্ঞাণং।</span> তিকং মানে। ভূতেনাভূতেন ৰা পরতো উক্কংসকপ্পনেন চেতসো উন্নতি <span class="bld">মানো,</span> যথা ‘‘সূরো অত্থৰাহ’মস্মি সীলৰা বুদ্ধিসম্পন্নো’’তি <span class="note">[অৰেহি ভলৰা অস্মি, সীলৰা বুদ্ধিসংযুতো (চিন্তামণিটীকা ৭.২২)]</span>। <span class="bld">মান</span> পূজাযং, চুরাদি, অ। ধারণত্থো <span class="bld">ধা</span>ধাতু, করোত্যত্থে <span class="bld">ৰি</span>পুব্বো, সেয্যাদিভাৰে অত্তানং ৰিদধাতি যায সা <span class="bld">ৰিধা,</span> তীসু। উদ্ধং নমতি যায সা <span class="bld">উন্নতি,</span> ইত্থিযন্তি।</p>
<p class="bodytext"><a name="para169"></a><span class="paranum">১৬৯</span>. দ্বযং <a name="M0.0129"></a> উদ্ধচ্চে। <span class="bld">হন</span> গতিযং, উদ্ধং উদ্ধং হনতি গচ্ছতীতি উদ্ধতো, তো, <span class="bld">হন</span>স্স <span class="bld">ধো,</span> অসরূপদ্বিত্তং, চিত্তং, উদ্ধতস্স ভাৰো <span class="bld">উদ্ধচ্চং। ধাৰ</span> গতিযং, উদ্ধং ধাৰতি চিত্তমেতেনাতি <span class="bld">উদ্ধৰং,</span> অ, রস্সো।</p>
<p class="bodytext"><span class="bld">তাপা</span>দিপঞ্চকং কুক্কুচ্চে। <span class="bld">তপ, ধুপ</span> সন্তাপে, তপতি চিত্তমেতেনাতি <span class="bld">তাপো,</span> ণো। কুচ্ছিতং করোতীতি কুক্কুতং, চিত্তং, তংসমঙ্গী ৰা, তস্স ভাৰো <span class="bld">কুক্কুচ্চং।</span> পচ্ছা তপতি এতেনাতি <span class="bld">পচ্ছাতাপো।</span> অনু পচ্ছা তপতি যেন সো <span class="bld">অনুতাপো। সর</span> গতিযং, ৰিরূপেন পতি পুনপ্পুনং সরতি চিত্তমেতেনাতি <span class="bld">ৰিপ্পটিসারো, ত</span>স্স <span class="bld">টো।</span></p>
<p class="bodytext"><a name="para170"></a><span class="paranum">১৭০</span>. পজ্জং ৰিচিকিচ্ছাযং। <span class="bld">লিখ</span> লেখনে, মনং ৰিলেখতি দ্বিধাকরণৰসেনাতি <span class="bld">মনোৰিলেখো। দিহ</span> উপচযে। ইধ পন <span class="bld">সং</span>পুব্বত্তা সংসযে, করণে ণো। <span class="bld">সী</span> সযে, ইধ <span class="bld">সং</span>পুব্বত্তা কঙ্খাযং, সব্বত্রেৰং। ‘‘কথমিদ’’মিতি কথযতি যায সা <span class="bld">কথংকথা। কিত</span> রোগাপনযনে, <span class="bld">ছ</span>পচ্চযো, দ্বিত্তাদি, ৰিগতা চিকিচ্ছা ঞাণপ্পটিকারো এতাযাতি <span class="bld">ৰিচিকিচ্ছা। ইল</span> গতিকম্পনেসু, দ্বিধা ইলতি চিত্তমেতেনাতি <span class="bld">দ্বেল়্হকং, হ</span>পচ্চযো, সকত্থে কো চ। <span class="bld">কঙ্খ</span> ৰিচিকিচ্ছাযং, অ, ইত্থিযং। <span class="bld">সঙ্ক</span> সঙ্কাযং। ৰিৰিধেনাকারেন মঞ্ঞতি যস্মা, সা <span class="bld">ৰিমতি। মন</span> ঞাণে, ইত্থিযন্তি।</p>
<p class="bodytext"><a name="para171"></a><span class="paranum">১৭১</span>. তিকং <a name="M0.0130"></a> নীচপকতিদোসসম্ভূতরূপিস্সরিযাদিনিমিত্তিকে মদে, যস্মিং সতি উত্তরদানসাদরোলোকনাদিৰিমুখো পুরিসো জাযতে। মদোপ্যত্র ‘‘কত্থূরীগব্বরেতেসু, মদোহস্সেভদানেসূ’’তি <span class="note">[কত্তরি গব্ভরেতেসু, মদো পুরিসমানেসূতি (নিস্সয)]</span> <span class="bld">রভসো। গব্ব</span> মানে, চুরাদি, অ, অথ ৰা <span class="bld">গর</span> সেচনে, বো। <span class="bld">মান</span> পূজাযং, ৰিসেসতো মানেতীতি <span class="bld">অভিমানো।</span> অহংকারে <span class="bld">অহং</span>সদ্দো নিপাতো, <span class="bld">অম্হ</span>সদ্দোপ্যত্র, ‘‘অহ’’মিতি অত্তানং করোতি যেনাতি <span class="bld">অহংকারো।</span> দ্বযং চিন্তাযং। <span class="bld">চিন্ত</span> চিন্তাযং, অ। <span class="bld">ঝে</span> চিন্তাযং, ঝাযতে <span class="bld">ঝানং,</span> দ্বীসুপি ভাৰসাধনং, অ। ৰিতক্কচিন্তানং কো ভেদো? ৰিতক্কো তাৰ ৰাচায পুব্বভাগপ্পৰত্তো, ‘‘পুব্বেৰ খো, গহপতি, ৰিতক্কেত্বা ৰিচারেত্বা পচ্ছা ৰাচং ভিন্দতী’’তি <span class="note">[সং॰ নি॰ ৪.৩৪৮]</span> হি ৰুত্তং। ইতরা পন তস্সা অপুব্বভাগপ্পৰত্তাপীতি অযমেতাসং ৰিসেসো। অথ ৰা ৰিতক্কো পকিণ্ণকপরিযাপন্নো একো চেতসিকধম্মো, ইতরা পন সব্বসাধারণপরিযাপন্নো মনসিকারনামকো একো চেতসিকধম্মোতি অযমেতাসং ৰিসেসো।</p>
<p class="bodytext">দ্বযং নিচ্ছযে। <span class="bld">নয</span> গমনত্থো <span class="bld">দণ্ডকো</span> ধাতু, আরম্মণং নিচ্ছিনন্তো নযতীতি <span class="bld">নিণ্ণযো, ন</span>স্স <span class="bld">ণ</span>ত্তং। অথ অধিমোক্খনিণ্ণযানং কো ভেদো? অধিমোক্খো আরম্মণং অজ্ঝোগাহেত্বা তিট্ঠতি, নিণ্ণযো ৰিনিচ্ছযমত্তমেৰাতি অযমেতেসং ৰিসেসো। অথ ৰা অধিমোক্খো পসাদেপি সম্ভৰতি, ইতরো পন ন তথাতি অযংপ্যেতেসং ভেদো <a name="M0.0131"></a>। তত্র <span class="bld">নিচ্ছয</span>সদ্দো ইধাপি পৰত্ততীতি দ্বীসুপি ৰুত্তো।</p>
<p class="bodytext">পাদেন অভ্যুপগমস্স নামানি। <span class="bld">পতি</span>পুব্বো জানাতি অভ্যুপগমে, ইত্থিযং অ, <span class="bld">পটিঞ্ঞা।</span> তথা সুণোতি চ, অ, <span class="bld">পটিস্সৰো,</span> দ্বীসুপি ভাৰসাধনং। সংৰিদা’গূ, পটিঞ্ঞানং, নিযমো, অস্সৰো, সংসৰো, অঙ্গীকারো, অভ্যুপগমো, সমাধিইচ্চাদীনিপি অভ্যুপগমস্স নামানি <span class="note">[অমর ৫.৫]</span>।</p>
<p class="bodytext"><a name="para172"></a><span class="paranum">১৭২</span>. ছহি পদেহি অনাদরস্স নামানি। <span class="bld">মান</span> পূজাযং, চুরাদি, <span class="bld">মন</span> ঞাণে ৰা, হেট্ঠা কত্বা জাননং <span class="bld">অৰমানং,</span> ভাৰে যু। যো যেনানাদরিতো, স ততো অৰস্সমেৰ কাযৰচীমনানং অঞ্ঞতরেনাৰধীযতেতি অনাদরেপি ব্যৰধানাভিচারতো <span class="bld">তির</span>সদ্দো অন্তরধানে ৰত্তমানো সম্বজ্ঝতেতি তিরোধানকরণং <span class="bld">তিরক্কারো। পরি পরা</span>পুব্বো <span class="bld">ভূ</span>ধাতু অৰঞ্ঞাণে, <span class="bld">অৰ</span>পুব্বো জানাতি চ, সব্বত্র ভাৰে ণো, অ চ। <span class="bld">দর</span> আদরে, আদরো সক্কারো, তব্বিপরীতো <span class="bld">অনাদরো।</span> পরাভৰনং <span class="bld">পরাভৰো।</span> অৰজাননং <span class="bld">অৰঞ্ঞা।</span></p>
<p class="bodytext">দ্বযং উম্মাদে। চিত্তস্স ৰিব্ভমো ভন্তি উম্মাদো। <span class="bld">মদ</span> উম্মাদে, উগ্গতেহি, উম্মগ্গসণ্ঠিতেহি ৰা দোসেহি মদনং <span class="bld">উম্মাদো।</span></p>
<p class="bodytext"><a name="para173"></a><span class="paranum">১৭৩</span>. <span class="bld">স্নেহ</span>ন্তং <a name="M0.0132"></a> স্নেহে। পিযস্স ভাৰো <span class="bld">পেমং,</span> ইমো, <span class="bld">পিয</span>স্স <span class="bld">প</span>ত্তং, পীনযতীতি ৰাপী, পিনো ভাৰো <span class="bld">পেমং,</span> ইমো। <span class="bld">সিনিহ, স্নিহ</span> পীতিযং, ভাৰে ণো। দ্বযং মুচ্ছাযং। <span class="bld">পীল়</span> ৰিবাধাযং, চিত্তস্স পীল়া <span class="bld">চিত্তপীল়া,</span> ৰিগতা নীলাদিসঞ্জাননলক্খণা সঞ্ঞা এতস্মাতি ৰিসঞ্ঞী, তস্স ভাৰো <span class="bld">ৰিসঞ্ঞিতা।</span></p>
<p class="bodytext">দ্বযং পমাদে। যেন সক্কো সমানো সযং কত্তব্বং ন করোতি, সো পমাদো, <span class="bld">মদ</span> পমাদে <span class="bld">প</span>পুব্বো, পমজ্জনং <span class="bld">পমাদো,</span> ণো। <span class="bld">সজ</span> ৰিসজ্জনালিঙ্গননিম্মানেসু। সতিযা ৰিসজ্জনং <span class="bld">সতিৰোসগ্গো, ই</span>স্স <span class="bld">ও।</span> অপুব্বৰত্থুপরিক্খাতিসযে <span class="bld">কোতূহলা</span>দিদ্বযং। <span class="bld">তুজ</span> হিংসাযং, কুং পাপং তোজতীতি <span class="bld">কোতূহলং,</span> অলো, ৰণ্ণৰিকারো চ। <span class="bld">তুল</span> নিক্কসে, কুং পাপং তুলযতীতি <span class="bld">কুতূহলং,</span> অ, <span class="bld">হ</span>কারৰণ্ণাগমো। কোতুকং, কুতুকঞ্চ এতেসং পরিযাযানি।</p>
<p class="bodytext"><a name="para174"></a><span class="paranum">১৭৪</span>. <span class="bld">ৰিলাসা</span>দযো <span class="bld">ক্রিযা</span> চেট্ঠা, কিংৰিসিট্ঠা? সা ক্রিযা <span class="bld">নারিসিঙ্গারভাৰজা</span> ইত্থীনং রতিভাৰজা, যা <span class="bld">হাৰ</span>সদ্দেনোচ্চন্তে। হুযন্তে রাগিনো অত্রাতি <span class="bld">হাৰো, হু</span> হৰনে, ণো। <span class="bld">আদি</span>না ৰিচ্ছিত্তিপভুতীনং গহণং, তথা হি ৰুত্তং <span class="bld">নাটকরতনকোসে</span> –</p>
<p class="gatha1">‘‘লীলা <a name="M0.0133"></a> ৰিলাসো ৰিচ্ছিত্তি, ৰিব্ভমো কিলকিঞ্চিতং।</p>
<p class="gathalast">মোট্টাযিতং কুট্টমিতং, ৰিব্বোকো ললিতং তথা॥</p>
<p class="gatha1">ৰিকতঞ্চেতি ৰিঞ্ঞেয্যা, দস থীনং <span class="note">[থীনং চেট্ঠা (ক॰)]</span> সভাৰজা।</p>
<p class="gathalast">হাৰো চ হেলা ৰিক্খেপ-সম্মূল়্হমদকপণ্য’’ন্তি॥</p>
<p class="bodytext">তত্র পিযসমীপগমনে যো ঠানাসনগমনৰিলোকিতেসু ৰিকারো, অকস্মা চ কোধমিহিতচমক্কারমুখৰিকূণনং, সো <span class="bld">ৰিলাসো, ৰি</span>পুব্বা <span class="bld">লস</span>ধাতুম্হা ণো। সুকুমারৰিধানেন ভমুকনেত্তাদিক্রিযাসচিৰকরচরণঙ্গৰিন্যাসো <span class="bld">ললিতং, লল</span> ৰিলাসে, তো। অলদ্ধপিযসমাগমেন কুচিত্তৰিনোদনত্থং পিযস্স যা ৰেসগতিদিট্ঠিহসিতভণিতেহানুকতি করীযতে, সা <span class="bld">লীলা, লল</span> ৰিলাসে, <span class="bld">লল</span> উপসেৰাযন্তি ৰা ধাত্বত্থো, অ। সুরতে পৰড্ঢেচ্ছা হেল়া, <span class="bld">হেলা</span> ৰা, <span class="bld">হিল</span> হাৰকরণে, অ। মদরাগহস্সজনিতো ৰিপরিযাসো <span class="bld">ৰিব্ভমো।</span> আভরণৰিলেপনাদীনং কুতোচি পিযাপরাধতো ইস্সাযানাদরেন চত্তানং সখীনং পযতনেন ৰারণং <span class="bld">ৰিচ্ছিত্তি, ছিদি</span> দ্বেধাকরণে,তি। পিযেন দত্তং পীতিনিবন্ধনং স্বপ্পমপি ভূসনং ৰিচ্ছিত্তীত্যঞ্ঞে। <span class="bld">কিলকিঞ্চিতা</span>দযো নাটকসত্থানুসারতো <span class="note">[ব্যাখ্যাসুধাটীকাটীপ্পণে]</span> ঞেয্যা।</p>
<p class="bodytext"><a name="para175"></a><span class="paranum">১৭৫</span>. তিকং হসিতে। <span class="bld">হস</span> হসনে, সব্বত্র ভাৰসাধনং। সো হাসো মন্দো সমানো মিহিতং, সিতঞ্চুচ্চতে। <span class="bld">মিহ</span> ঈসংহসনে। মন্দস্সিতং ম্হিতন্তিপি পাঠো, <span class="bld">ম্হি</span> <a name="M0.0134"></a> ঈসংহসনেতিপি ধাতু, <span class="bld">ম্হি</span>স্স, <span class="bld">মিহি</span>স্স ৰা <span class="bld">স্যা</span>দেসো, <span class="bld">সিতং।</span> সব্বত্র ভাৰে তো।</p>
<p class="gatha1">ঈসংফুল্লিতদন্তেহি, কটাক্খেহি সোট্ঠৰেহি চ।</p>
<p class="gathalast">অলক্খিতদ্বিজদ্বারং, সিতমিচ্ছন্তি সূরযো <span class="note">[চিন্তামণিটীকা ৭.৩৪]</span>॥</p>
<p class="bodytext">দ্বযং মহাহসিতে। <span class="bld">অট</span> গতিযং, দূরগামিহাসো <span class="bld">অটহাসো,</span> অতিক্কন্তো ৰা হাসো <span class="bld">অটহাসো, ত</span>স্স <span class="bld">টো,</span> ইকারস্সত্তঞ্চ। সিতাতিহসিতানং অন্তরাল়িকং <span class="bld">ৰিহসিতং।</span></p>
<p class="gatha1">আকুঞ্চিতকপোল’ক্খং, সস্সনং নিস্সনং তথা।</p>
<p class="gathalast">পত্থাৰোত্থং সানুরাগং, আহু ৰিহসিতং বুধা <span class="note">[চিন্তামণিটীকা ৭.৩৫]</span>॥</p>
<p class="bodytext">দ্বযং লোমুগ্গমে। রোমানং অঞ্চনং <span class="bld">রোমঞ্চো, অঞ্চ</span> গমনে, ণো। লোমানং হংসনং উদ্ধগ্গভাৰো <span class="bld">লোমহংসনো।</span></p>
<p class="bodytext"><a name="para176"></a><span class="paranum">১৭৬</span>. <span class="bld">পরিহাসা</span>দিছক্কং ৰল্লভাদীনং পরিহাসে। পরিহসন্ত্যত্রাতি <span class="bld">পরিহাসো,</span> ণো, পরিভৰিতুকামেন হাসোতি ৰা <span class="bld">পরিহাসো। দু</span> পরিহাসে, <span class="bld">দু</span> অনাদরেতি ৰা ধাতু, অ, <span class="bld">দৰ</span> দাহেতি ৰা ধাতু। <span class="bld">খিড</span> কীল়াযং, খিড্ডা, <span class="bld">খিদ্দা</span>তিপি পাঠো, অথ ৰা খং তুচ্ছং ইড্ডা ৰাচা, সা এত্থাতি <span class="bld">খিড্ডা। কীল়</span> পীতিযকীল়নেসু, <span class="bld">কীল়</span> ৰিহারেতি ৰা, কীল়নং <span class="bld">কেল়ি কীল়া চ কীল়িতঞ্চ। পরিহাসা</span>দিছক্কেসুপি অধিকরণসাধনম্পি আচরিযা ৰদন্তি।</p>
<p class="bodytext">তিকং <a name="M0.0135"></a> নিদ্দাযং। নিপুব্বো <span class="bld">দা</span> সুপনে, অ। <span class="bld">সুপ</span> সযে, ইনো, <span class="bld">সুপিনং।</span> অ, <span class="bld">সোপ্পং।</span> অচ্চন্তপরিস্সমাদিকারণা সব্বঙ্গনিমীলনং <span class="bld">মিদ্ধং।</span> মুচ্ছাপাযং মিদ্ধং। <span class="bld">মিদ</span> কারিযক্খমনে, তো। মেধযতি ৰা মিদ্ধং, অকম্মঞ্ঞভাৰেন ৰিহিং সতীত্যত্থো, কম্পনত্থো <span class="bld">চল</span>ধাতু মুচ্ছাপাযে <span class="bld">প</span>পুব্বো। অক্খিদলানং পচলভাৰেন অযতি পৰত্ততীতি <span class="bld">পচলাযিকা,</span> ণ্ৰু, অস্সিত্তং।</p>
<p class="bodytext"><a name="para177-178"></a><span class="paranum">১৭৭-১৭৮</span>. <span class="bld">কেতৰ</span>ন্তং কূটে। করণং কতি, নিন্দিতা কতি <span class="bld">নিকতি। অট</span> গমনে, কুচ্ছিতেনাকারেন অটতীতি <span class="bld">কূটং। কুট</span> ছেদনেতি ৰা ধাতু <span class="note">[সদ্দনীতিধাতুমালাযং পন ‘‘কূট অপ্পসাদে’’তি ধাতুনা সাধিতং]</span>। <span class="bld">রভি</span> ব্যাজে, ব্যাজো নাম কেতৰং। <span class="bld">সঠ</span> কেতৰে, সঠং, সঠযতি ন সম্মা ভাসতি যেনাতি ৰা <span class="bld">সঠং।</span> কিতৰস্স ধম্মো <span class="bld">কেতৰং,</span> কিতৰো নাম জূতকারো, চোরো ৰা, <span class="bld">কিত</span> নিৰাসে, অৰো। কপটো, ব্যাজো, উপধি, কুসতি ইচ্চাদীনিপি কেতৰস্স নামানি।</p>
<p class="bodytext">সত্তকং সভাৰে। ভৰনং ভাৰো, সস্স অত্তনো, সন্তো ৰা সংৰিজ্জমানো ভাৰো <span class="bld">সভাৰো। সজ</span> ৰিসজ্জনালিঙ্গননিম্মানেসু, নত্থি ৰিসজ্জনমেতস্সাতি <span class="bld">নিস্সগ্গো। রূপ</span> পকাসনে, সংৰিজ্জমানং রূপং <span class="bld">সরূপং।</span> করণং ভৰনং কতি, পঠমং কতি <span class="bld">পকতি।</span> যথা পঠমকালে সম্ভূতা, তথেৰ সব্বদাপীত্যত্থো। <span class="bld">সীল</span> সমাধিম্হি, সমাধি নিযমো। <span class="bld">লক্খ</span> দস্সনঙ্কেসু, তথেৰ লক্খিতব্বন্তি <span class="bld">লক্খণং,</span> যু। তথেৰ ভৰতীতি <span class="bld">ভাৰো।</span></p>
<p class="bodytext">দ্বযং <a name="M0.0136"></a> উস্সৰে। <span class="bld">উস</span> দাহে। কং উসৰন্তি উগ্গিরযন্ত্যত্রাতি <span class="bld">উস্সৰো,</span> নানাসমিদ্ধীহি সৰন্তি এত্থাতি ৰা <span class="bld">উস্সৰো। ছি</span> ছেদনে, ছিন্দতি সোকমেত্থাতি <span class="bld">ছণো।</span> যু। <span class="bld">ই</span>স্স লোপো। সোকং, পাপঞ্চ ছিন্দন্তা অণন্তি সদ্দাযন্তি এত্থাতি ৰা <span class="bld">ছণো। ছি</span> ছেদনে। <span class="bld">অণ</span> সদ্দত্থো <span class="bld">দণ্ডকো</span> ধাতু।</p>
<p class="bodytext"><a name="para179"></a><span class="paranum">১৭৯</span>. যথা <span class="bld">সস্নেহং</span> পকতিতিলতেলাদিস্নেহসহিতং দীপকং পজ্জোতং ধারেন্তো <span class="bld">জন্তু</span> নরো অত্যন্ধকারগব্ভাদীস্বপি ঠিতানি <span class="bld">খুদ্দকান্যত্থজাতানি</span> অতিসুখুমানিপি নানাদব্বসমূহানি সুখংৰ সম্পস্সতি, তথা <span class="bld">সস্নেহং</span> বুদ্ধপরিযাযাদিঅনেকপরিযাযস্নেহসহিতং ইমং <span class="bld">অভিধানপ্পদীপিকং</span> গন্থং উগ্গহণধারণাদিনা ধারেন্তো <span class="bld">জন্তু</span> সোতুজনো <span class="bld">খুদ্দকানি অত্থজাতানি</span> নানাসত্থেসু আগতানি অতিগম্ভীরানি অত্থজাতানি সুখং সম্পস্সতীতি যোজনা।</p>
<p class="bodytext">ইতি সকলব্যাকরণমহাৰনাসঙ্গঞাণচারিনা কৰিকুঞ্জরকেসরিনা সিরিমহাচতুরঙ্গবলেন মহামচ্চেন ৰিরচিতাযং অভিধানপ্পদীপিকাৰণ্ণনাযং সগ্গকণ্ডৰণ্ণনা সমত্তা।</p>
<p class="centered">সগ্গকণ্ডৰণ্ণনা নিট্ঠিতা।</p></div>
<p class="chapter">২. ভূকণ্ড</p>
<div class="chaptxt">
<p class="title">১. ভূমিৰগ্গৰণ্ণনা</p>
<p class="bodytext"><a name="para180"></a><span class="paranum">১৮০</span>. <span class="bld">ইধ</span> <a name="M0.0137"></a> ভূকণ্ডে <span class="bld">সাঙ্গোপাঙ্গেহি</span> ভূম্যাদীহি দসহি, পাতালেন চাতি একাদসহি কোট্ঠাসেহি কমতো <span class="bld">ৰগ্গা</span> ভূমিৰগ্গাদিনামকা ৰগ্গা ৰুচ্চন্তে। সপ্পধানোপকারকানি অঙ্গানি <span class="bld">খারা</span>দীনি, অঙ্গানং উপকারকানি চ উপঙ্গানি <span class="bld">অদ্ধা</span>দীনি।</p>
<p class="bodytext"><a name="para181"></a><span class="paranum">১৮১</span>. সাদ্ধপজ্জেন ভূমিযা নামানি। ৰসূনি রতনানি ধারযতীতি <span class="bld">ৰসুন্ধরা। খমু</span> সহনে, <span class="bld">খ</span>স্স <span class="bld">ছো, ছমা,</span> অথ ৰা <span class="bld">ছি</span> ছেদনে, সত্তানমধোপতনং ছিন্দতীতি <span class="bld">ছমা,</span> মো, ইত্থিযমা চ। ভৰন্ত্যস্সং ভূতানীতি <span class="bld">ভূমি। ভূ</span> সত্তাযং, মি। <span class="bld">পুথ</span>ইতি পাটিপদিকে ঠিতে নদাদি, ঈ, <span class="bld">পুথ</span>স্স <span class="bld">পুথু</span>আদেসে, ৰুদ্ধিম্হি চ কতে <span class="bld">পুথৰী।</span> উস্সুৰাদেসে <span class="bld">পুথুৰী। পথা</span>দেসে তু <span class="bld">পথৰী,</span> ইমস্মিং পক্খে <span class="bld">অৰা</span>গমো, অথ ৰা <span class="bld">থৰ</span> গতিযং, পথৰতি এত্থাতি <span class="bld">পথৰী,</span> নদাদি, সব্বত্থ পত্থরতীতি ৰা <span class="bld">পথৰী, থর</span> সন্থরণে <span class="bld">প</span>পুব্বো, <span class="bld">র</span>স্স <span class="bld">ৰো,</span> নদাদি, <span class="bld">পুথৰী,</span> অস্সু।</p>
<p class="gatha1">‘‘মধুনো কেটভস্সাপি, মেদমংসপরিপ্লুতা।</p>
<p class="gathalast">তেনাযং মেদিনী দেৰী, ৰুচ্চতে ব্রহ্মৰাদিভী’’তি <span class="note">[চিন্তামণিটীকা ১১.৩]</span>॥ –</p>
<p class="bodytext">ৰচনতো মেদযোগা <span class="bld">মেদিনী,</span> ঈ, ইনী চ। <span class="bld">মিদ</span> স্নেহনে ৰা, যু, নদাদি, ইস্সেত্তঞ্চ। <span class="bld">মহ</span> পূজাযং, নদাদি। ৰিত্থিণ্ণত্তা <a name="M0.0138"></a> <span class="bld">উব্বী,</span> নদাদি, অৰতি ভূতানীতি ৰা <span class="bld">উব্বী,</span> অস্সু। ৰসূনি সন্ত্যস্সং <span class="bld">ৰসুমতী।</span> গচ্ছন্তি যস্সং লোকা, সা <span class="bld">গো,</span> পুমিত্থিযং। <span class="bld">কা</span> সদ্দে, কাযতি এত্থ, কাযতি মারৰিজযকালেতি ৰা <span class="bld">কু,</span> উ। ৰসূনি ধারযতীতি <span class="bld">ৰসুধা।</span> সব্বং লোকং ধরযতীতি <span class="bld">ধরণী,</span> যু, নদাদি। ধরতীতি <span class="bld">ধরা,</span> ইত্থিযং আ। <span class="bld">গমু</span> গমনে, গচ্ছন্ত্যস্সং <span class="bld">জগতী, অন্ত</span>পচ্চযো, <span class="bld">গ</span>স্স দ্বিত্তং, <span class="bld">জ</span>ত্তঞ্চ, <span class="bld">ন</span>লোপো, নদাদি। <span class="bld">ভূ</span> সত্তাযং, রি, নদাদি, ক্বিম্হি <span class="bld">ভূ।</span> ভূতে সত্তে ধরতীতি <span class="bld">ভূতরো। অৰ</span> রক্খণে, যু, নদাদি, <span class="bld">অৰনী।</span></p>
<p class="bodytext"><a name="para182"></a><span class="paranum">১৮২</span>. খারা লৰণরসা মত্তিকা ঊসোত্যুচ্চতে। খাদতীতি <span class="bld">খারা, দ</span>স্স <span class="bld">রো।</span> পদেসকত্তা মত্তেন পমাণেন যুত্তা <span class="bld">মত্তিকা। ঊস</span> রুজাযং, <span class="bld">ঊসো।</span> ঊসযোগা <span class="bld">ঊসৰা,</span> ৰন্তু। <span class="bld">র</span>পচ্চযে <span class="bld">ঊসরো।</span> দ্বেপি তীসু ৰত্তন্তে।</p>
<p class="bodytext"><span class="bld">থল</span> ঠানে, অধিকরণে অ। কিত্তিমং থলং, অকিত্তিমা থলী, নদাদি। থদ্ধলূখম্হি <span class="bld">ভূভাগে</span> ভূমিপ্পদেসে <span class="bld">জঙ্গল</span>সদ্দো ৰত্ততি। তত্থ নিজ্জলত্তা কক্খল়ত্তা <span class="bld">থদ্ধো।</span> তিক্খসক্খরাদিৰিদারগৰাদিখুরগণ্ডুপ্পাদৰচ্চাদিসহিতত্তা লূখো ৰেদিতব্বো। <span class="bld">গল</span> চৰনাধোপতনাদনেসু। জলং গলতি এত্থ, জলেন ৰা গলন্তি এত্থাতি <span class="bld">জঙ্গলো,</span> নিজ্জলো দেসো, ‘‘জঙ্গলো নিজ্জলে দেসে, তিলিঙ্গো পিসিতে থিয’’ন্তি <span class="note">[তিকণ্ডসেস ৩.৩.৩৯৩]</span> হি <span class="bld">তিকণ্ডসেসো, ল</span>স্স লোপো, নিগ্গহীতাগমো চ।</p>
<p class="bodytext"><a name="para183"></a><span class="paranum">১৮৩</span>. ৰেদেন <a name="M0.0139"></a> পঞ্ঞায ঈহন্তি এত্থাতি ৰেদেহো। সো এৰ ৰিদেহো, ইমং দীপমুপাদায সিনেরুনো পুব্বদিসাভাগত্তা পুব্বো চ সো ৰিদেহো চেতি <span class="bld">পুব্বৰিদেহো।</span> এৰমপরুত্তরেসু। গৰেন যন্ত্যেত্থাতি <span class="bld">গোযানো।</span> অপরো চ সো গোযানো চেতি <span class="bld">অপরগোযানো।</span> জম্বুযা লক্খিতো, কপ্পট্ঠাযিতাদিপ্পভাৰেন ৰা তপ্পধানোদীপোতি <span class="bld">জম্বুদীপো।</span> ধম্মতাসিদ্ধস্স পঞ্চসীলস্স আনুভাৰেন কং সুখং উরু মহন্তমেত্থাতি <span class="bld">কুরু,</span> কুং পাপং রুন্ধন্তি এত্থাতি ৰা <span class="bld">কুরু,</span> ক্বি। <span class="bld">দীপ</span> দিত্তিপ্পকাসনেসু, জলমজ্ঝে দিপ্পন্তীতি দীপা, দিপ্পন্তি এত্থ সদ্ধম্মাতি ৰা দীপা, পমাণতো মহন্তা দীপা <span class="bld">মহাদীপা।</span></p>
<p class="bodytext"><a name="para184"></a><span class="paranum">১৮৪</span>. <span class="bld">কুরু</span>আদযো একৰীসতি <span class="bld">জনপদন্তরা</span> জনপদৰিসেসা, <span class="bld">আদি</span>না সুরমহপচ্চুগ্গতা তলকুটা অস্মাকাদযো চ <span class="bld">পুম্বহুত্তে</span> পুল্লিঙ্গে বহুত্তে চ সিযুং। কুরু নাম জানপদিনো রাজকুমারা, তেসং নিৰাসো একোপি জনপদো রূল়্হীসদ্দেন ‘‘কুরূ’’তি বহুৰচনেন ৰুচ্চতি, এৰং সব্বত্র। কুং পাপং রুন্ধতীতি কুরু, খত্তিযকুমারা, তেসং নিৰাসো <span class="bld">কুরূ,</span> পচ্চযলোপতো ন ৰুদ্ধি, সব্বত্রেৰং <span class="note">[পাণিনি ১.২.৫২ ৪.২.৮১ সুত্তেসু পস্সিতব্বং]</span>। অরিৰিজযলোকমরিযাদাতিক্কমাদীসু সক্কোন্তীতি <span class="bld">সক্কা।</span> কোসং লন্তি গণ্হন্তি, কুসলং পুচ্ছন্তীতি ৰা <span class="bld">কোসলা।</span> মগেন সদ্ধিং ধাৰন্তীতি <span class="bld">মগধা,</span> ক্বি, মংসেসু গিজ্ঝন্তীতি ৰা <span class="bld">মগধা। গিধ</span> অভিকঙ্খাযং। সেৰন্তি যেনাতি <span class="bld">সিৰি, সি</span> সেৰাযং, ৰি। সিৰং করোন্তীতি ৰা <span class="bld">সিৰী,</span> অঞ্ঞত্থে ই। <span class="bld">কল</span> সদ্দে, <span class="bld">ইঙ্গ</span>পচ্চযো, কলিঙ্গা <a name="M0.0140"></a>, তেসং নিৰাসো <span class="bld">কলিঙ্গা,</span> উত্তরাপথো <span class="note">[‘‘জগন্নাথা পুব্বভাগে কণ্হাতীরন্তরং সিৰে কলিঙ্গদেসো সংৰুত্তো’’ ইত্যুত্তদেসে (থোমনিধি)]</span>, কলিং গণ্হন্তীতি ৰা <span class="bld">কলিঙ্গা,</span> ক্বি, কলং মধুরসদ্দং গাযন্তীতিৰা <span class="bld">কলিঙ্গা,</span> অস্সিত্তং, কেন সুখেন লিঙ্গন্তীতি ৰা <span class="bld">কলিঙ্গা, লিঙ্গ</span> গমনত্থো <span class="bld">দণ্ডকো</span> ধাতু। অত্তনা খাদিতং লঞ্জং পরাজিতেহি যাচিতেপি পুন ন ৰমন্তীতি <span class="bld">অৰন্তী।</span> পঞ্চালস্স পুত্তা <span class="bld">পঞ্চালা।</span> ৰজ্জেতব্বাতি <span class="bld">ৰজ্জী,</span> ‘‘ৰজ্জেতব্বা ইমে’’ত্যাদিনা পৰত্তৰচনমুপাদায ৰজ্জীতি লদ্ধনামা রাজানো। ৰজ্জীরট্ঠস্স ৰা রাজানো <span class="bld">ৰজ্জী।</span> রট্ঠস্স ৰা পন তংসমঞ্ঞা তংনিৰাসিরাজকুমারৰসেন ৰেদিতব্বা। গং পথৰিং ধারেন্তীতি <span class="bld">গন্ধারা,</span> কিত্তিগন্ধেন অরন্তীতি ৰা <span class="bld">গন্ধারা। চিত</span> উস্সাহনে, চেতন্তি উস্সহন্তি যুদ্ধকম্মাদীসূতি <span class="bld">চেতযো।</span></p>
<p class="bodytext"><a name="para185"></a><span class="paranum">১৮৫</span>. <span class="bld">ৰঙ্গ</span> গমনত্থো <span class="bld">দণ্ডকো</span> ধাতু। ৰিসিট্ঠানি দেহানি যেসং <span class="bld">ৰিদেহা,</span> পুব্বৰিদেহদীপতো আগতত্তা ৰা <span class="bld">ৰিদেহা। ওজ</span> দিত্তিযং, কম্বুনা সম্বুকেন ওজন্তি তস্সং ৰোহারকরণতোতি <span class="bld">কম্বোজা,</span> কম্বুকজো ওজো বলমেতেসন্তি ৰা <span class="bld">কম্বোজা। মদ</span> মদ্দনে, মদ্দন্তীতি ৰা <span class="bld">মদ্দা,</span> মং সিৰং দদন্তীতি ৰা <span class="bld">মদ্দা,</span> পঞ্চকামগুণাদীহি মোদন্তীতি ৰা <span class="bld">মদ্দা, মদ</span> হাসে। <span class="bld">ভঞ্জ</span> অৰমদ্দনে, <span class="bld">ভগ্গা। অঙ্গ</span> গমনত্থো <span class="bld">দণ্ডকো</span> ধাতু। সীহং লন্তীতি <span class="bld">সীহল়া। কাস</span> দিত্তিযং, সম্পত্তিযা কাসন্তীতি <span class="bld">কস্মীরা,</span> মীরো। <span class="bld">কাস</span> দিত্তিযং, ই, <span class="bld">কাসী। পডি</span> গতিযং, <span class="bld">পণ্ডু,</span> উ। অথ ৰা কুং পাপং রুন্ধতি এত্থাতি <span class="bld">কুরু,</span> ইতি একোপি জনপদো নিস্সিতানং বহুত্তা বহুৰচনেন ৰুচ্চতি। এৰং সব্বত্থ।</p>
<p class="bodytext"><a name="para186"></a><span class="paranum">১৮৬</span>. দ্বযং <a name="M0.0141"></a> ভুৰনে। <span class="bld">লুজ</span> অদস্সনে, লুজ্জতীতি <span class="bld">লোকো, গ</span>স্স <span class="bld">কো, জ</span>স্স <span class="bld">ৰো।</span> ভৰন্তি এত্থাতি <span class="bld">ভুৰনং,</span> যু। জগতি, ৰিট্ঠপাদীনিপি ভুৰনপরিযাযানি। দ্বযং দেসসামঞ্ঞে। <span class="bld">দিস</span> অতিসজ্জনে, অতিসজ্জনং পবোধনং, ‘‘অযং ইত্থন্নামো’’তি দিসতি অপদিসতীতি <span class="bld">দেসো। সি</span> সেৰাযং, সঞ্ঞাযং অ, <span class="bld">ৰিসযো।</span></p>
<p class="bodytext">সিট্ঠাচাররহিতো মিলক্খদেসো <span class="bld">কামরূপা</span>দি পচ্চন্তো নাম। <span class="bld">মিলক্খ</span> অব্যত্তিযং ৰাচাযং, মিলক্খন্তি অব্যত্তৰাচং ভাসন্তীতি <span class="bld">মিলক্খা।</span> সিট্ঠাচারমগ্গদস্সনত্থায পঞ্ঞাচক্খুনো অভাৰা রাগাদিমলং অক্খিম্হি যেসন্তি ৰা মিলক্খা, অস্সিত্তং, তেসং নিৰাসট্ঠানং <span class="bld">মিলক্খদেসো।</span> পচ্চন্তে মজ্ঝিমদেসস্স বহিদ্ধাভাগে জাতো <span class="bld">পচ্চন্তো।</span></p>
<p class="gatha1">ব্যৰত্থা চতুৰণ্ণানং, যস্মিং দেসে ন ৰিজ্জতে।</p>
<p class="gathalast">মিলক্খদেসো সো ৰুত্তো, মজ্ঝভূমি ততো পরং <span class="note">[চিন্তামণিটীকা ১১.৭]</span>॥</p>
<p class="bodytext">অরিযাচারভূমিত্তা মজ্ঝো চ সো দেসো চেতি <span class="bld">মজ্ঝদেসো,</span> নৰযোজনসতপরিক্খেপো মজ্ঝিমদেসো।</p>
<p class="bodytext"><a name="para187"></a><span class="paranum">১৮৭</span>. <span class="bld">সলিলপ্পাযো</span> বহূদকো দেসো অনূপো নাম, অনুগতা আপা অত্রাতি <span class="bld">অনূপো, আপস্স</span> আদিনো <a name="M0.0142"></a> <span class="bld">উ</span>ত্তং, পরলোপো ৰা। <span class="bld">কচ</span> বন্ধনে, ছো, <span class="bld">কচ্ছং।</span> অনূপদেসো চ। অভিনৰোগ্গমনেন তিণেন লক্খিতে হরিতে দেসে সদ্দলো, <span class="bld">দল</span> দিত্তিযং, ভাৰে অ। ৰিজ্জতি দলো যত্থ <span class="bld">সদ্দলো।</span></p>
<p class="bodytext"><a name="para188"></a><span class="paranum">১৮৮</span>. নদিযা আভতেন অম্বুনা উদকেন জীৰন্তি এত্থাতি <span class="bld">নদ্যম্বুজীৰনো</span> দেসো নদী মাতা অস্সাতি <span class="bld">নদীমাতিকো</span>তি ৰুচ্চতি, বহুব্বীহিম্হি কো। ৰুট্ঠিযা ৰস্সেন নিপ্ফজ্জতি সস্সমেত্থাতি <span class="bld">ৰুট্ঠিনিপ্ফজ্জসস্সকো</span> দেসো দেৰো মাতা অস্সাতি <span class="bld">দেৰমাতিকো</span>তি ৰুচ্চতি, বহুব্বীহিম্হিযেৰ কো, <span class="bld">দেৰ</span>সদ্দো চেত্থ ৰুট্ঠিমাহ।</p>
<p class="bodytext"><a name="para189"></a><span class="paranum">১৮৯</span>. <span class="bld">অনূপা</span>দযো <span class="bld">দেৰমাতিকা</span>ন্তা তীসু লিঙ্গেসু। <span class="bld">চন্দসূরাদো</span> চন্দসূরিযসিনেরুপব্বতাদিম্হি <span class="bld">সস্সতি</span>সদ্দো <span class="bld">ঈরিতো</span> কথিতো। সব্বদা সরন্তি গচ্ছন্তীতি <span class="bld">সস্সতিযো, সর</span> গতিযং, <span class="bld">সর</span>সদ্দস্স <span class="bld">সো,</span>তি।</p>
<p class="bodytext"><span class="bld">রঠ</span> গতিযং, রঠন্তি এত্থ নগরাদযোতি <span class="bld">রট্ঠং,</span> তো। নাগরেহি ৰিজিনিতব্বন্তি <span class="bld">ৰিজিতং।</span> আল়িযং পৰত্তমানো যো সেতু, সো <span class="bld">পুরিসে</span> পুল্লিঙ্গে ৰত্ততি। <span class="bld">সি</span> বন্ধনে, তু। <span class="bld">অল</span> ভূসনে, ই, <span class="bld">আল়ি,</span> তস্সং আল়িযং।</p>
<p class="bodytext">নগরপব্বতাদিনো <a name="M0.0143"></a> <span class="bld">উপান্তভূ</span> সমীপভূমি <span class="bld">পরিসরো</span> পরিতো সরন্ত্যত্রাতি, ণো।</p>
<p class="bodytext">তিকং ৰজে। গাৰো তিট্ঠন্ত্যত্রাতি <span class="bld">গোট্ঠং। কুল</span> সঙ্খ্যানে, গাৰো কুলন্ত্যেত্থাতি <span class="bld">গোকুলং,</span> গুন্নং কুলং ঘরন্তি ৰা <span class="bld">গোকুলং। ৰজ</span> গতিযং, ৰজন্তি যং গাৰো নিৰাসনত্থাযাতি <span class="bld">ৰজো।</span> গোট্ঠানকং, গোট্ঠানন্তিপি ৰজস্স নামানি।</p>
<p class="bodytext"><a name="para190"></a><span class="paranum">১৯০</span>. সিলোকেন মগ্গস্স নামানি। পথিকেহি মজ্জতে নিত্তিণং করীযতেতি <span class="bld">মগ্গো, মজ্জ</span> সুদ্ধিযং, ণো, <span class="bld">জ</span>স্স <span class="bld">গ</span>ত্তং, পথিকেহি মগ্গীযতেতি ৰা <span class="bld">মগ্গো, মগ্গ</span> অন্বেসনে, মং সিৰং গচ্ছতি এত্থ, এতেনাতি ৰা <span class="bld">মগ্গো,</span> ‘‘মো সিৰে পরিসাযঞ্চে’’তি হি <span class="bld">নানত্থসঙ্গহে,</span> সিৰং গমনং করোতীত্যত্থো, ক্রিযাৰিসেসনমেতং। <span class="bld">পথি</span> গতিযং, চুরাদি, <span class="bld">না</span>গমো। পন্থযন্তি যন্ত্যনেনাতি <span class="bld">পন্থো,</span> অ, কারিতলোপো। পথতি যাত্যনেনাতি <span class="bld">পথো। অদ</span> গমনে, অদতি যত্থ সা <span class="bld">অদ্ধা,</span> ধো, অদ্ধা মগ্গো, <span class="bld">অদ্ধা</span>সদ্দোযং কালেপি, সমভাগত্থৰচনে তু অদ্ধং, তস্মা <span class="bld">অদ্ধ</span>সদ্দো পুমনপুংসকৰসেন দ্বিলিঙ্গো, <span class="bld">রাজা</span>দিত্তে অদ্ধা, অ<span class="bld">রাজা</span>দিত্তে অদ্ধং। <span class="bld">অঞ্জ</span> গতিযং, অসো। <span class="bld">ৰজ</span> গতিযং, উমো, <span class="bld">জ</span>স্স <span class="bld">টো। পদ</span> গতিযং, অ, <span class="bld">দ</span>স্স <span class="bld">জো,</span> দ্বিত্তং, <span class="bld">পজ্জো। অয</span> গতিযং, যু, <span class="bld">পদ</span> গতিযং, অৰো, নদাদি। <span class="bld">ৰত্ত</span> ৰত্তনে, ৰত্তনং গমনাদি, অনি, নদাদি, <span class="bld">ৰত্তনী।</span> কন্তনদণ্ডে পুন্নপুংসকং। পথিকেহি পাদেহি হঞ্ঞতেতি <span class="bld">পদ্ধতি। পাদ</span>সদ্দসমানত্থেন <span class="bld">পদ</span>সদ্দেন নিযতপ্পযোগতো ৰুত্তিনা সিদ্ধো, <span class="bld">পদ</span>সদ্দূপপদো <span class="bld">হন</span>ধাতু,তি, <span class="bld">হন</span>স্স <span class="bld">ধো, অ</span>লোপো। <span class="bld">পদ্ধতি</span>সহচরণতো <span class="bld">ৰত্তনী,</span> তংসহচরণতো <span class="bld">পদৰী</span> চ ইত্থিযং।</p>
<p class="bodytext"><a name="para191-192"></a><span class="paranum">১৯১-১৯২</span>. <span class="bld">তব্ভেদা</span> <a name="M0.0144"></a> তস্স মগ্গস্স ৰিসেসা <span class="bld">জঙ্ঘমগ্গা</span>দযো <span class="bld">অপথ</span>ন্তা। জঙ্ঘাহি গতো মগ্গো <span class="bld">জঙ্ঘমগ্গো।</span> সকটেহি গতো মগ্গো <span class="bld">সকটমগ্গো। তে</span> জঙ্ঘমগ্গসকটমগ্গা মহামগ্গে ৰত্তন্তি।</p>
<p class="bodytext">এত্থ চ ‘‘তেথা’’তি <span class="bld">অথ</span>সদ্দো ন ৰত্তব্বো, ‘‘তে চা’’তি পন ৰত্তব্বো। ‘‘মতাদ্ধনী’’তি পাঠে পন সতি ‘‘তেথা’’তি ৰত্তব্বোযেৰ, তদা একপদিকে অদ্ধনি মগ্গে একপদী মতাতি যোজনা কাতব্বা। গচ্ছতং একো অসহাযো পাদো যস্সং, ন নিসিন্নস্সেৰ যমকোতি <span class="bld">একপদী,</span> সমাসন্তে নিচ্চমীপচ্চযো, <span class="bld">ক</span>পচ্চযে <span class="bld">একপদিকো, ঈ</span>স্স রস্সত্তং।</p>
<p class="bodytext">চোরকণ্টকাদিদোসে দুগ্গমে পথে কন্তারো, <span class="bld">পু</span>ন্নপুংসকে, কেন পানীযেন তরন্তি অতিক্কমন্তি যন্তি <span class="bld">কন্তারো, তর</span> তরণে, চোরকন্তারাদীসু পনাযং রূল়্হিৰসেন ৰুত্তো, অথ ৰা <span class="bld">কতি</span> ছেদনে, সপ্পটিভযত্তা কন্ততি নিচ্চগমনাগমনমেত্থাতি কন্তারো, আরো, <span class="bld">না</span>গমো চ। দুক্খেন গচ্ছন্ত্যেত্থাতি <span class="bld">দুগ্গমো।</span></p>
<p class="bodytext"><a name="para193"></a><span class="paranum">১৯৩</span>. দ্বযং <span class="bld">পটিমগ্গে।</span> পটি অভিমুখেন গন্তব্বো মগ্গো, পথো চ <span class="bld">পটিমগ্গো, পটিপথো</span> চ। <span class="bld">দীঘমঞ্জসং</span> অতিদূরো মগ্গো <a name="M0.0145"></a> অদ্ধানন্তি ৰুচ্চতে। অদ্ধানং অযনং <span class="bld">অদ্ধানং,</span> অচ্চাযতো মগ্গো, যথা ‘‘পদট্ঠান’’ন্তি, <span class="bld">য</span>লোপো।</p>
<p class="bodytext">দ্বযং পসত্থেদ্ধনি। সোভনো পথো, পন্থো চাতি ৰিগ্গহো। গন্তব্বপথভাৰতো অপেতং <span class="bld">উপ্পথং, অপথঞ্চ,</span> অব্যযীভাৰসমাসো, <span class="bld">অ</span>সদ্দো অত্র নিপাতো।</p>
<p class="bodytext"><a name="para194-196"></a><span class="paranum">১৯৪-১৯৬</span>. পরমাণূনং ছত্তিংস একো অণু নাম, অণুতোপি অণুতরত্তা পরমো অণু, অণুতো ৰা পরমোতি <span class="bld">পরমাণু, অণ</span> সদ্দত্থো <span class="bld">দণ্ডকো</span> ধাতু, উ। <span class="bld">তে</span> অণৰো ছত্তিংস তজ্জারী নাম, তং তং অত্তনো নিস্সযং মলীনকরণৰসেন জরাপেতীতি <span class="bld">তজ্জারী, জর</span> জীরণে, <span class="bld">জর</span> ৰযোহানিম্হি ৰা, অ, নদাদি। <span class="bld">তাপি</span> তজ্জারিযো ছত্তিংস রথরেণু নাম, রথানং সঞ্চরণৰসেন পৰত্তো রেণু <span class="bld">রথরেণু। তে</span> রথরেণৰো ছত্তিংস লিক্খা নাম। <span class="bld">লক্খ দ</span>স্সনে, পকতিচক্খুনাপি লক্খ্যতেতি <span class="bld">লিক্খা,</span> অস্সিত্তং।</p>
<p class="bodytext"><span class="bld">তা</span> <a name="M0.0146"></a> লিক্খা সত্ত ঊকা নাম, <span class="bld">ঊকা</span>তি ৰুচ্চতি সিরোৰত্তকিমি, তপ্পমাণত্তা <span class="bld">ঊকা। তা</span> সত্ত ঊকা ধঞ্ঞমাসো নাম, ধঞ্ঞো ৰীহিযেৰ পরিমাণিতব্বত্তা মাসো চাতি <span class="bld">ধঞ্ঞমাসো, মসি</span> পরিমাণে। <span class="bld">তে</span> সত্ত ধঞ্ঞমাসা অঙ্গুলং নাম, <span class="bld">অঙ্গ</span> গমনত্থো, উলো, <span class="bld">অঙ্গুলং,</span> পমাণং, <span class="bld">উলি</span>পচ্চযে <span class="bld">অঙ্গুলি,</span> করসাখা। <span class="bld">অমুদ্বিচ্ছে</span>তি অদুং দ্বাদসঙ্গুলং ৰিদত্থি নাম, কণিট্ঠসহিতেনঙ্গুট্ঠেন ৰিত্থারীযতে, ৰিধীযতেতি ৰা <span class="bld">ৰিদত্থি, ৰি</span>পুব্বো <span class="bld">তনু</span> ৰিত্থারে। <span class="bld">ধা</span> ধারণে, উভযত্রাপিতি, পুব্বপক্খে তস্স <span class="bld">থো, ন</span>স্স <span class="bld">তো, ত</span>স্স <span class="bld">দো।</span> পচ্ছিমে <span class="bld">ধ</span>স্স <span class="bld">দো, ত</span>স্স <span class="bld">থো,</span> অসরূপদ্বিভাৰো চ। <span class="bld">তা</span> দুৰে ৰিদত্থী রতনং সিযুং, <span class="bld">রমু</span> কীল়াযং, তনো, <span class="bld">ম</span>লোপো। <span class="bld">তানি</span> সত্তেৰ রতনানি <span class="bld">যট্ঠি</span> নাম, <span class="bld">যত</span> পযতনে,তি, <span class="bld">ত</span>স্স <span class="bld">ঠো, ত</span>স্স <span class="bld">টো। তা</span> ৰীসতি যট্ঠিযো <span class="bld">উসভং</span> নাম, <span class="bld">উস</span> দাহে, অভো। এত্থ পন উসভনদন্তরং উসভং। উসভানং অসীতিপ্পমাণং গাৰুতং নাম, গৰং, গৰেহি ৰা যুতং <span class="bld">গাৰুতং। যুজ</span> সমাধিম্হি, গোনদন্তরেহি গহিতপ্পমাণসমাধানন্ত্যত্থো, তং চতুগাৰুতং <span class="bld">যোজনং</span> নাম, <span class="bld">যুজ</span> সমাধিম্হি, যু, ‘‘এত্তকং যোজনং নাম হোতূ’’তি চতুগাৰুতেহি সমাধানন্ত্যত্থো।</p>
<p class="bodytext"><a name="para197"></a><span class="paranum">১৯৭</span>. আরোপিতানং আচরিযধনূনং পঞ্চসতং কোসো নাম, অনারোপিতানন্ত্যপরে। <span class="bld">কুস</span> অব্হানে, ণো, কুসনং অব্হানং কোসো, ইধ পন কোসপ্পমাণত্তা <span class="bld">কোসো,</span> দ্বিসহস্সকরপ্পমাণো। অঞ্ঞত্থ পন –</p>
<p class="gatha1">‘‘চতুক্কাধিৰীসতিযা <a name="M0.0147"></a>, অঙ্গুলেহি করো ভৰে।</p>
<p class="gathalast">খ্যাতমট্ঠসহস্সেহি, কোসমানং ৰিভাৰিনা’’ত্যুত্তং॥</p>
<p class="bodytext"><span class="bld">চতুরম্বণ</span>ন্তি চতুরম্বণৰীহিবীজজাতরোপনযোগ্যো ভূমিপ্পদেসো করীসং নাম, করোন্তি এত্থ কসনরোপনাদিকন্তি <span class="bld">করীসং,</span> ঈসো। চতুরম্বণবীজজাতানি রোপেন্ত্যেত্থাতি <span class="bld">চতুরম্বণং,</span> অম্বণং একাদসদোণমত্তং, অঞ্ঞে পন ‘‘চতুরম্বণং চতুযট্ঠিকং ঠানং করীসং নামা’’তি ৰদন্তি, তং করীসব্ভন্তরানং পরিযাযভাৰপ্পসঙ্গা ন গহেতব্বং।</p>
<p class="bodytext">পমাণতো হত্থানমট্ঠৰীসপ্পমাণং ঠানং অব্ভন্তরং নাম, অব্ভন্তরে অন্তোকোট্ঠাসে জাতং, ন বহিকোট্ঠাসেতি <span class="bld">অব্ভন্তরং।</span> যত্থ যত্থ হি যো যো ঠিতো, নিসিন্নো ৰা, তত্থ তত্থ সমন্তা অট্ঠৰীসতিহত্থপ্পমাণং ঠানং তস্স তস্স অব্ভন্তরং ঠানং নাম। <span class="bld">ভূম্যা</span>দিত্তা <span class="bld">ভূমিৰগ্গো,</span> অথ ৰা অঙ্গাপেক্খায ভূমিযেৰ পধানং, পধানেন চ ব্যপ্পদেসো ভৰতীতি ভূমিৰগ্গব্যপ্পদেসো।</p>
<p class="centered">ভূমিৰগ্গৰণ্ণনা নিট্ঠিতা।</p>
<p class="title">২. পুরৰগ্গৰণ্ণনা</p>
<p class="bodytext"><a name="para198"></a><span class="paranum">১৯৮</span>. ছক্কং নগরে।</p>
<p class="gatha1">‘‘পট্টনঞ্চ অধিট্ঠানং, নগরং পুটভেদনং।</p>
<p class="gathalast">থিযো পূ নগরী পূরিযো, ঠানীযং কব্বটং পুট’’ন্তি॥</p>
<p class="bodytext">হি সিলোকপরিযাযেসু <span class="bld">ৰোপালিতো।</span></p>
<p class="gatha1">‘‘ৰিচিত্তদেৰাযতনং <a name="M0.0148"></a>, পাসাদাপণমন্দিরং।</p>
<p class="gathalast">নগরং দস্সযে ৰিদ্বা, রাজমগ্গোপসোভিত’’ন্তি <span class="note">[চিন্তামণিটীকা ১.২.১]</span>॥ –</p>
<p class="bodytext">নগরলক্খণং। <span class="bld">পু</span> পালনে, <span class="bld">পুর</span> পালনেতি চ, পুনাতি পুরেতি চ রক্খতি পরচক্কা দুগ্গতাযাতি <span class="bld">পুরং,</span> রো, অ চ, <span class="bld">পুর</span> অগ্গগমনেতিপি ধাত্বত্থো। নগা পাসাদাদযো অস্স সন্তি <span class="bld">নগরং,</span> রো। <span class="bld">ৰা</span>কারেন <span class="bld">নগর</span>সদ্দস্স পুল্লিঙ্গত্তং সমুচ্চিনোতি <span class="note">[নগরিযো ৰা পত্তনং (অমর ১.২.১) পক্খে পত্তনসাহচরিযা নপুংসকত্তং। (চিন্তামণিটীকা ১.২.১)]</span>, <span class="bld">পুর</span>সদ্দস্সাপীত্যাচরিযা। অকুতোভযত্তা ঠানায হিতং <span class="bld">ঠানীযং,</span> ঈযো। পণিকানং পুটা ভিজ্জন্তে অত্রাতি <span class="bld">পুটভেদনং।</span></p>
<p class="bodytext">নিচ্চনিৰাসনট্ঠানং দস্সেত্বা ইতরং দস্সেতুমাহ <span class="bld">‘‘থিয’’</span>মিচ্চাদি। রাজা তিট্ঠতি এত্থাতি <span class="bld">রাজঠানী,</span> যু, নদাদি, নিচ্চনিৰাসনট্ঠানেপি ‘‘চতুরাসীতিনগরসহস্সানি কুসৰতীরাজঠানীপমুখানী’’ত্যাদীসু <span class="note">[দী॰ নি॰ ২.২৬৩]</span>। দারুক্খন্ধাদীহি আ সমন্ততো ৰরন্তি পরিক্খিপীযন্তি এত্থাতি <span class="bld">খন্ধাৰারো,</span> পত্থনত্থো <span class="bld">ৰর</span>ধাতু <span class="bld">আ</span>পুব্বত্তা পরিক্খিপনত্থো হোতি। পঞ্চকং নগরে, ‘‘খন্ধাৰারো’’তি পন একমেৰ অচিরনিৰাসনট্ঠানস্স নামং।</p>
<p class="bodytext"><a name="para199"></a><span class="paranum">১৯৯</span>. <span class="bld">মূলপুরা অঞ্ঞত্র</span> মূলপুরং ৰজ্জেত্বা যং পুরমত্থি যোজনৰিত্থিণ্ণপাকারাদিপরিক্খিত্তং, তং মূলপুরস্স তরুট্ঠানিযস্স সাখাসদিসত্তা <span class="bld">সাখানগরং</span> নাম।</p>
<p class="bodytext"><a name="para200-201"></a><span class="paranum">২০০-২০১</span>. সাদ্ধপজ্জদ্বযেন <a name="M0.0149"></a> মূলপুরস্স নামানি। ৰানরসীসং, তংসণ্ঠানো ৰা পাসাণো এত্থ অত্থীতি ‘‘ৰানরসীস’’ন্তি ৰত্তব্বে <span class="bld">ৰ</span>স্স <span class="bld">ব</span>ত্তং, ৰণ্ণৰিপরিযযং, দীঘং, <span class="bld">ণ</span>ত্তং, <span class="bld">স</span>স্স লোপঞ্চ কত্বা <span class="bld">‘‘বারাণসী’’</span>তি ৰুত্তং। সৰত্থস্স ইসিনো নিৰাসনট্ঠানত্তা <span class="bld">সাৰত্থি,</span> সব্বং ধনমেত্থ অত্থীতি ৰা <span class="bld">সাৰত্থি</span> <span class="note">[ম॰ নি॰ অট্ঠ॰ ১.১৪]</span>, <span class="bld">সব্বস্স সাৰো,</span> ধনৰাচকো <span class="bld">অত্থ</span>সদ্দো, ই। তিক্খত্তুং ৰিসালীভূতত্তা <span class="bld">ৰেসালী,</span> অস্সত্থুত্থে ঈ। <span class="bld">মথি</span> হিংসাযং, ইলো, অস্সিত্তং, <span class="bld">মিথিলা।</span> অলং ভূসনমেত্থাতি <span class="bld">আল়ৰী,</span> ৰী, <span class="bld">ল়</span>ত্তঞ্চ। <span class="bld">কুস</span> অব্হানে, ‘‘খাদথ পিৰথা’’ত্যাদীহি দসহি সদ্দেহি কোসন্তি এত্থাতি <span class="bld">কোসম্বী,</span> বো, নদাদি, কুসম্বরুক্খৰন্ততায ৰা <span class="bld">কোসম্বী,</span> কুসম্বস্স ইসিনো অস্সমতো অৰিদূরে মাপিতত্তাতি একে <span class="note">[উদা॰ অট্ঠ॰ ৩৫; ম॰ নি॰ টী॰ ১.১৪; ২.২৮৪]</span>। উগ্গং রিপুং জযতি যত্থ, সা <span class="bld">উজ্জেনী,</span> যু, নদাদি। <span class="bld">তক্ক</span> ঊহে, ঊহো ঊনপূরণং, তক্কনং তক্কো, সো সীলং সভাৰো যত্থ সা <span class="bld">তক্কসীলা,</span> যো হি পুরিসকারেন ঊনো, সো তত্থ গন্ত্বা তমূনং পূরেতীতি। <span class="bld">চম</span> অদনে, পো, <span class="bld">চম্পা।</span> সানং ধনানং আকরং উপ্পত্তিট্ঠানং সাকরো, সো এৰ <span class="bld">সাগলং।</span> সংসুমারসণ্ঠানো গিরি এত্থাতি <span class="bld">সংসুমারগিরং,</span> সংসুমারো গাযতি এতস্স মাপিতকালেতি ৰা <span class="bld">সংসুমারগিরং, গে</span> সদ্দে, ইরো। রাজূনমেৰ আধিপচ্চৰসেন পরিগ্গহিতব্বত্তা <span class="bld">রাজগহং।</span> আদিকালে কপিলনামস্স ইসিনো নিৰাসনট্ঠানত্তা <span class="bld">কপিলৰত্থু,</span> পুমনপুংসকে।</p>
<p class="bodytext">সাকো রাজূনং যুদ্ধাদীসু সত্তি সঞ্জাতা এত্থাতি <span class="bld">সাকেতং,</span> ‘‘সাকো সত্তিম্হি ভূপালে, দুমদীপন্তরেসু চে’’তি <span class="bld">নানত্থসঙ্গহে।</span> সঞ্জাতত্থে ইতো, সাকো নাম রাজা, দুমো ৰা এত্থ আদিকালে সঞ্জাতোতি ৰা <span class="bld">সাকেতং।</span> ইন্দং পরমিস্সরিযভাৰং পাপুণন্তি এত্থাতি <span class="bld">ইন্দপত্তং,</span> ইন্দো ৰা <a name="M0.0150"></a> সক্কো দেৰরাজা, সো পত্তো এত্থাতি <span class="bld">ইন্দপত্তং।</span> উক্কং ধারযতি এতস্স মাপিতকালেতি <span class="bld">উক্কট্ঠা,</span> ৰণ্ণৰিকারো। যস্স মাপিতট্ঠানে পাটলীনামকো একো তরুণরুক্খো অত্থীতি তং <span class="bld">পাটলিপুত্তকং,</span> অথ ৰা পটলি নাম একো গামণী, তস্স পুত্তো এত্থ ৰসতিআদিকালেতি <span class="bld">পাটলিপুত্তকং।</span> চেতিযরট্ঠে উত্তমত্তা <span class="bld">চেতুত্তরং,</span> ‘‘জেতুত্তর’’ন্তি পাঠে পন ৰণ্ণৰিকারো, ৰেরিজযট্ঠানত্তা জেতঞ্চ তং উত্তমত্তা উত্তরঞ্চেতি ৰা <span class="bld">জেতুত্তরং।</span> যস্স মাপিতকালে দীপো দিপ্পতি, তং <span class="bld">সঙ্কস্সং, কাস</span> দিত্তিযং, দ্বিত্তং, সম্মা কসন্তি এত্থাতি ৰা <span class="bld">সঙ্কস্সং, কস</span> ৰিলেখনে, যস্স মাপিতকালে নিমিত্তমোলোকেন্তা ব্রাহ্মণা কুসহত্থং নরং পস্সিত্বা মাপেন্তি, তং <span class="bld">কুসিনারং। আদি</span>না মথুর <span class="note">[মধুর, মাধুর (ক॰)]</span> পাসাণপুরসোণিকাদযোপ্যনেকপুরৰিসেসা সঙ্গহিতা।</p>
<p class="bodytext"><a name="para202"></a><span class="paranum">২০২</span>. চতুক্কং অব্ভন্তরগামমগ্গে। রথস্স হিতা <span class="bld">রচ্ছা,</span> পব্বজ্জাদি। ৰিসযন্তে পকাসযন্তে ৰিক্কযেন দব্বানি যস্সং, সা <span class="bld">ৰিসিখা, ৰি</span>পুব্বো <span class="bld">সি</span> সেৰাযং, খো, ৰিসন্তি এত্থাতি ৰা <span class="bld">ৰিসিখা, ৰিস</span> পৰেসনে, খো। রথস্স হিতা <span class="bld">রথিকা,</span> ইকো। <span class="bld">ৰী</span> গমনে, থি, <span class="bld">ৰীথি।</span></p>
<p class="bodytext"><span class="bld">অনিব্বিদ্ধা</span> রচ্ছন্তরেন মজ্ঝে অনিব্বিদ্ধা রচ্ছা ব্যূহো নাম। ব্যূহেতি সম্পিণ্ডেতি জনে অঞ্ঞত্র গন্তুমপ্পদানৰসেনাতি <span class="bld">ব্যূহো, ঊহ</span> সম্পিণ্ডনে <span class="bld">ৰি</span>পুব্বত্তা। ন নিব্বিজ্ঝতে রচ্ছন্তরেনাতি <span class="bld">অনিব্বিদ্ধো, ৰিধ</span> সম্পহারে, অ। নিব্বিদ্ধা রচ্ছন্তরেন রচ্ছা <span class="bld">পথো, অদ্ধী</span>তি চ ৰুচ্চতি। <span class="bld">পথ</span> গমনে, পথো। <span class="bld">অদ</span> গমনে,তি, অদ্ধি।</p>
<p class="bodytext"><a name="para203"></a><span class="paranum">২০৩</span>. চতুক্কং <a name="M0.0151"></a> চচ্চরে। চতুন্নং পথানং সমাহারো <span class="bld">চতুক্কং, চর</span> গতিভক্খনেসু, চরো, <span class="bld">র</span>স্স <span class="bld">চো, চচ্চরং,</span> অঙ্গণৰাচকো চাযং। দ্বিন্নং, চতুন্নং ৰা মগ্গানং সন্ধি <span class="bld">মগ্গসন্ধি। সিঙ্ঘ</span> ঘাযনে, আটকো।</p>
<p class="bodytext">দ্বযং ৰপ্পস্সোপরি ইট্ঠকাদিরচিতে ৰেঠনে। <span class="bld">ৰপ্পং</span> নাম দুগ্গনগরে পরিখামত্তিকং কূটং <span class="note">[কুটিং (ক॰)]</span> কত্বা গোহি, হত্থীহি চ ৰিমদ্দাপেত্বা তিংসহত্থপ্পমাণং পাকারস্স হেট্ঠিমতলং, তথা হত্থসতং ততো উদ্ধরিত্বা পংসুনা ৰপ্পং কারযে, তস্সোপরি পাকারন্তি, পকুব্বন্তি তন্তি <span class="bld">পাকারো,</span> সমন্ততো করীযতেতি ৰা <span class="bld">পাকারো,</span> অকত্তরি চ কারকে সঞ্ঞাযং ণো, রস্সস্স দীঘতা। <span class="bld">ৰু</span> সংৰরণে, ৰুণোতীতি <span class="bld">ৰরণো,</span> যু, রাগমো চ। ‘‘সালো’’তিপি পাকারস্স নামং।</p>
<p class="bodytext">দ্বযং রাজভৰনসামঞ্ঞে। সব্বগেহানং ৰিসেসেন পকাসনতো <span class="bld">উদ্দাপো, দীপ</span> পকাসনে, ঈস্সাকারো। সঙ্গম্ম করোন্তি তন্তি <span class="bld">উপকারিকা,</span> ণ্ৰু। কে পচ্চযে থীকতাকারপরে পুব্বো <span class="bld">অ</span>কারো দীঘং <span class="note">[কাতন্ত ২.২.৬৫]</span>, <span class="bld">অকা</span>দেসোপি হি ‘‘কো’’তি ৰুচ্চতি, যথা দেৰদত্তো ‘‘দত্তো’’তি। <span class="bld">ক</span>পচ্চযো ৰা।</p>
<p class="bodytext"><a name="para204"></a><span class="paranum">২০৪</span>. দ্বযং গেহাদিনো মত্তিকেট্ঠকাদিমযভিত্তিযং। <span class="bld">কুট</span> ছেদনে, কুটতি ছিন্দতি মগ্গন্তি <span class="bld">কুট্টং। ভিদি</span> দ্বিধাকরণে,তি, <a name="M0.0152"></a> <span class="bld">ভিত্তি।</span> গুন্নং ৰাচানং পুরং <span class="bld">গোপুরং।</span> দ্বারসমীপে কতো কোট্ঠকো <span class="bld">দ্বারকোট্ঠকো, কুস</span> অক্কোসে, ঠকো, <span class="bld">কোট্ঠকো</span>তি গেহৰিসেসো।</p>
<p class="bodytext">দ্বযং ইন্দখীলে। <span class="bld">ইস</span> ইচ্ছাযং, <span class="bld">এস</span> গৰেসনে ৰা, ইকো। ইন্দস্স সক্কস্স খীলো কণ্টকো <span class="bld">ইন্দখীলো।</span> দ্বযং দ্বারপস্সোপসালাযং’হম্যাদিপিট্ঠে চ ৰাতকুটিকাযং। <span class="bld">অড্ড</span> অতিক্কমহিংসাসু, অ। <span class="bld">আলক</span>পচ্চযে <span class="bld">অট্টালকো।</span></p>
<p class="bodytext"><a name="para205"></a><span class="paranum">২০৫</span>. উপরি মালাদিযুত্তং সোভনথম্ভদ্বযমুভযতো নিখনিত্বা যং বহিদ্বারং কপ্পীযতে, তং তোরণং। <span class="bld">তুর</span> ৰারণে, যু, থৰন্তা ৰা রণন্ত্যত্রাতি <span class="bld">তোরণং, তু</span> অভিত্থৰে। <span class="bld">রণ</span> সদ্দত্থো, ৰণ্ণৰিকারো। দ্বারস্স বহি <span class="bld">বহিদ্বারং।</span> পরি সমন্ততো খঞ্ঞতেতি <span class="bld">পরিখা।</span> দীঘভাৰেন যুত্তা <span class="bld">দীঘিকা।</span></p>
<p class="bodytext"><a name="para206-207"></a><span class="paranum">২০৬-২০৭</span>. <span class="bld">সদুম</span>ন্তং গেহে। <span class="bld">মন্দ</span> মোদনথুতিজল়ত্তেসু, মন্দন্তে যত্থাতি <span class="bld">মন্দিরং,</span> ইরো। সীদন্তি তত্থাতি <span class="bld">সদনং,</span> যু। <span class="bld">সদ</span> <a name="M0.0153"></a> ৰিসরণগত্যাৰসানেসু। ন গচ্ছন্তীতি অগা, থম্ভাদযো, তে রাতি গণ্হাতীতি <span class="bld">অগারং।</span> রস্সস্স দীঘত্তে <span class="bld">আগারং। চি</span> চযে, নিচীযতে ছাদীযতেতি <span class="bld">নিকাযো, য</span>ম্হি <span class="bld">চি</span>স্স <span class="bld">কা</span>দেসো নিপাতনা। <span class="bld">লী</span> সিলেসনে, ণো, <span class="bld">নিলযো, আলযো</span> চ। <span class="bld">ৰস</span> নিৰাসে, আৰসন্ত্যত্রাতি <span class="bld">আৰাসো,</span> ণো। <span class="bld">ভূ</span> সত্তাযং, ভৰন্ত্যত্রাতি <span class="bld">ভৰনং।</span> ৰিসন্তি তন্তি <span class="bld">ৰেস্মং,</span> মো। <span class="bld">কিত</span> নিৰাসে, অধিকরণে যু, <span class="bld">নিকেতনং।</span> নিৰিসন্তি, নিৰসন্তি ৰা যত্র, তং <span class="bld">নিৰেসনং। ঘর</span> সেচনে, ঘরতি কিলেসমেত্থাতি <span class="bld">ঘরং,</span> গয্হতীতি <span class="bld">ৰা ঘরং,</span> ণো। <span class="bld">গহ</span>স্স <span class="bld">ঘরা</span>দেসো। গণ্হাতি পুরিসেন আনীতং ধনন্তি <span class="bld">গহং।</span> অধিকরণে থো, <span class="bld">আৰসথো। সর</span> গতিচিন্তাহিংসাসু, সরন্তি চিন্তেন্তি এত্থ সুভাসুভকম্মানি, সরতি ৰা সূরিযসন্তাপাদিকন্তি <span class="bld">সরণং। সি</span> সেৰাযং, ণো, <span class="bld">পতিস্সযো। উচ</span> সমৰাযে, <span class="bld">ওকং। সল</span> গমনে, ‘‘ইত্থিযমতিযৰো ৰা’’তি অ, <span class="bld">সালা, সর</span>ধাতুম্হি সতি <span class="bld">ল</span>ত্তমেৰ ৰিসেসো। <span class="bld">চি</span> চযে, কম্মনি ণো, <span class="bld">চযো। কুট</span> ছেদনে, ই। <span class="bld">ৰস</span> নিৰাসে,তি। উপধস্স <span class="bld">এ</span>ত্তে <span class="bld">গেহং। সদ</span>ধাতুম্হা উমো, <span class="bld">সদুমং।</span></p>
<p class="bodytext">দ্বযং মুখরহিতদেৰকুলসদিসে যঞ্ঞাযতনে। <span class="bld">চিত</span> পূজাযং, কম্মনি ইযো। <span class="bld">যত</span> যতনে, আযতন্তি ৰাযমন্তি এত্থ ফলকামাতি <span class="bld">আযতনং,</span> অথ ৰা আযন্তীতি আযানি, তানি তনোতীতি <span class="bld">আযতনং,</span> ফলকারকন্ত্যত্থো। এত্থ <span class="bld">তু</span>সদ্দো সমাগতানং দ্বিন্নং পুব্বাপরগমনত্থো। ‘‘চেতিযাযতনানি চা’’তিপি পাঠো।</p>
<p class="bodytext"><a name="para208"></a><span class="paranum">২০৮</span>. দ্বযং দেৰানং, নরপতীনঞ্চ ইট্ঠকাদিমযে ভৰনে। অঞ্ঞস্সাপি সাদিস্যা। পসীদন্তি নযনমনান্যত্রাতি <span class="bld">পাসাদো। যু</span> <a name="M0.0154"></a> মিস্সনে, পো, দীঘো চ, দীঘৰিধানসামত্থিযা <span class="bld">ও</span>ত্তাভাৰো।</p>
<p class="bodytext">দ্বযং রাজতো অঞ্ঞেসং ধনীনং ব্যৰহারকাদীনং ভৰনে। মুণ্ডো ছদনমেতস্স, ন পাসাদস্স ৰিযাতি <span class="bld">মুণ্ডচ্ছদো,</span> দ্বিত্তং। <span class="bld">হর</span> হরণে, যো, <span class="bld">য</span>ম্হি <span class="bld">মি</span>আগমো চ।</p>
<p class="bodytext">দুগ্গপুরদ্বারে ৰা, যত্থ কত্থচি ৰা মত্তিকাদিমযে গজকুম্ভম্হি যো <span class="bld">যূপো</span> পাসাদো পতিট্ঠিতো, সো হত্থিনখো নাম, হত্থিস্সেৰ নখো যস্সাতি <span class="bld">হত্থিনখো, নখ</span>সদ্দেন ৰা নখসহিতো পাসাদো গয্হতে।</p>
<p class="bodytext"><a name="para209"></a><span class="paranum">২০৯</span>. সুপণ্ণস্স গরুল়স্স ৰঙ্কেন পক্খেন সদিসছদনং গেহং <span class="bld">সুৰণ্ণৰঙ্কচ্ছদনং। ৰঙ্ক</span> গমনে। একপস্সেযেৰ ছদনতো <span class="bld">অড্ঢযোগো।</span></p>
<p class="bodytext">একেনেৰ কূটেন যুত্তো অনেককোণো পতিস্সযৰিসেসো মাল়ো নাম, ৰট্টাকারেন কতসেনাসনন্তি কেচি। <span class="bld">মা</span> মানে, ল়ো, <span class="bld">মাল়ো।</span></p>
<p class="bodytext">চতুরস্সো পতিস্সযৰিসেসো পাসাদো নাম, আযতচতুরস্সপাসাদোতি কেচি।</p>
<p class="bodytext"><a name="para210"></a><span class="paranum">২১০</span>. সন্তেহি ভাতি দিব্বতীতি <span class="bld">সভাযং, সভা</span> চ, পুরিমে <span class="bld">য</span>পচ্চযো, <span class="bld">সন্ত</span>স্স <span class="bld">সা</span>দেসো তূভযত্র। মণ্ডা রৰিরংসযো, তে পিৰতি নাসযতীতি <span class="bld">মণ্ডপো, ৰা</span>সদ্দেন <span class="bld">মণ্ডপ</span>পদস্স <a name="M0.0155"></a> পুল্লিঙ্গত্তং সমুচ্চিনোতি, জনানং আলযো সন্নিপাতট্ঠানং <span class="bld">জনালযো।</span> আসনত্থায কতা সালা <span class="bld">আসনসালা।</span> পটিক্কমন্তি এত্থাতি <span class="bld">পটিক্কমনং, কমু</span> পদৰিক্খেপে, অধিকরণে যু।</p>
<p class="bodytext"><a name="para211"></a><span class="paranum">২১১</span>. জিনস্স ৰাসভূতং ভৰনং গন্ধকুটি নাম, দিব্বগন্ধেহি পরিভাৰিতা কুটি <span class="bld">গন্ধকুটি।</span></p>
<p class="bodytext">তিকং পাকট্ঠানে। রসানি সন্ত্যস্সং <span class="bld">রসৰতী,</span> পচনং পাকো, তস্স ঠানং <span class="bld">পাকট্ঠানং।</span> মহন্তানি বহূনি অসিতব্বানি সন্তেত্থ <span class="bld">মহানসং, অস</span> ভক্খনে, যু, ৰণ্ণৰিপরিযযো।</p>
<p class="bodytext"><a name="para212"></a><span class="paranum">২১২</span>. সুৰণ্ণকারাদিসিপ্পীনং কম্মসালা আৰেসনং। আৰিসন্ত্যস্মিং <span class="bld">আৰেসনং,</span> যু। <span class="bld">পানমন্দিরং</span> সুরাপানত্থং কতমন্দিরং সোণ্ডা নাম, কত্তব্বাকত্তব্বং ৰিচারেত্বা অত্তনা ইচ্ছিতৰত্থুকারণা সব্বং দেয্যধম্মং সনোন্তীতি সোণ্ডা, <span class="bld">সন</span> দানে, তনাদি। ডো, অস্সোত্তং, ৰণ্ণৰিকারো চ, তেসং এসা ৰসতি <span class="bld">সোণ্ডা। পান</span>সদ্দসন্নিধানা সুরাসোণ্ডাযেৰিধ গহিতা। ৰচ্চস্স গূথস্স ৰিসজ্জনট্ঠানং <span class="bld">ৰচ্চট্ঠানং।</span> ৰচ্চস্স ৰিসজ্জনট্ঠানা কুটি <span class="bld">ৰচ্চকুটি।</span> মুনীনং ইসীনং ৰসনট্ঠানং অস্সমো নাম, আ কোধং সমেন্তি এত্থাতি <span class="bld">অস্সমো,</span> আ ভুসো সমেন্তি এত্থ রাগাদযোতি ৰা <span class="bld">অস্সমো।</span></p>
<p class="bodytext"><a name="para213"></a><span class="paranum">২১৩</span>. তিকং <a name="M0.0196"></a> পণ্যৰিক্কযসালাযং। <span class="bld">পণ</span> ব্যৰহারে, পণিতব্বাতি পণ্যা, ৰত্থাদযো, তে এত্থ ৰিক্কিণন্তীতি পণ্যৰিক্কযো, <span class="bld">কী</span> দব্বৰিনিমযে, সো এৰ সালা গেহন্তি <span class="bld">পণ্যৰিক্কযসালা।</span> আপণযন্তে ব্যৰহরন্তে অস্মিন্তি <span class="bld">আপণো,</span> ণো। পণ্যানং ৰিক্কযায নীযমানানং ৰীথি পন্থো <span class="bld">পণ্যৰীথিকা। ৰস</span> অচ্ছাদনে, তো, উদকং ৰসিতং অচ্ছাদনং কতমনেনাতি <span class="bld">উদোসিতো,</span> ৰস্সোত্তং, ভণ্ডট্ঠপনস্স সালা <span class="bld">ভণ্ডসালা। কমু</span> পদৰিক্খেপে, চঙ্কমত্যত্রাতি <span class="bld">চঙ্কমনং, চঙ্কমো</span> চ, দ্বিত্তাদি।</p>
<p class="bodytext"><a name="para214"></a><span class="paranum">২১৪</span>. জলন্তি এত্থাতি জন্তা, <span class="bld">জল</span> দিত্তিযং, অন্তো, ‘‘ইত্থিযমতিযৰো ৰা’’তি অ, আ, <span class="bld">ল</span>লোপো, জনেত্যত্র অগ্গিন্তি ৰা জন্তা, <span class="bld">জন</span> জননে, অন্তো, সা এৰ ঘরং <span class="bld">জন্তাঘরং।</span> অগ্গিনো সালা <span class="bld">অগ্গিসালা। পা</span> পিৰনে, পপিৰন্ত্যস্সন্তি <span class="bld">পপা,</span> অ। পানীযট্ঠা সালা পানীযসালা, সা এৰ <span class="bld">পানীযসালিকা।</span></p>
<p class="bodytext"><span class="bld">গস</span> গমনে, ভো, <span class="bld">স</span>স্স <span class="bld">বো।</span> অৰতি রক্খতীতি <span class="bld">ওৰরকো,</span> অরো, সকত্থে কো, অস্সোত্তঞ্চ। ৰসনং ৰাসো, তদত্থং অগারং <span class="bld">ৰাসাগারং।</span> সযতি এত্থাতি সযনী, যু, নদাদি, সা এৰ গহং <span class="bld">সযনিগ্গহং।</span></p>
<p class="bodytext"><a name="para215"></a><span class="paranum">২১৫</span>. চতুক্কং <a name="M0.0157"></a> রাজিত্থাগারে, তদত্থিযতো <span class="note">[তদট্ঠিযতো (ক॰)]</span> উপচারেন রাজিত্থীসুপি। রাজিত্থীনমগারং <span class="bld">ইত্থাগারং।</span> অৰরুন্ধীযন্তে রাজিত্থিযো অনেনাতি <span class="bld">ওরোধো, রুধ</span> আৰরণে। সুদ্ধা কামাপগমত্তা পরিসুদ্ধা রক্খকা অন্তে সমীপে যস্সাতি <span class="bld">সুদ্ধন্তো।</span> অন্তে অব্ভন্তরে পুরং গেহং <span class="bld">অন্তেপুরং,</span> পুরস্স অন্তেতি ৰা <span class="bld">অন্তেপুরং।</span> ‘‘অন্তোপুর’’ন্তিপি পাঠো।</p>
<p class="bodytext">রঞ্ঞং রাজূনং <span class="bld">অসব্বৰিসযট্ঠানং</span> সব্বেহ্যসাধারণট্ঠানং ‘‘কচ্ছন্তর’’ন্তি <span class="bld">মতং</span> কথিতং, যং ‘‘পমদৰন’’ন্তি ৰুচ্চতি, পমদৰনং নাম উপকারিকাসন্নিহিতং ৰা পুরসন্নিহিতং ৰা অন্তেপুরোচিতং, যত্র অন্তেপুরসহিতো এৰ রাজা ৰিহরতি, নাঞ্ঞজনপ্পৰেসো <span class="note">[অমর ১৪.৩]</span>। পমদানং ৰনং পমদৰনং। নিপাতনা <span class="bld">যা</span>কারানং <span class="note">[ঈকার আকারানন্তি অত্থো]</span> ইত্থিগতানং রস্সো ক্বচীতিরস্সো। কচ্ছস্স পকোট্ঠস্স অন্তরং অব্ভন্তরং <span class="bld">কচ্ছন্তরং।</span> পকোট্ঠং নাম অব্ভন্তরদ্বারং।</p>
<p class="bodytext"><a name="para216"></a><span class="paranum">২১৬</span>. দ্বযং ইট্ঠকাদিরচিতে আরোহনে। উপানেন সহ ৰত্ততেতি <span class="bld">সোপানো,</span> সোপানং <span class="bld">ৰা</span> নপুংসকেপি। আরূয্হতে যেন তং <span class="bld">আরোহনং,</span> যু, <span class="bld">রুহ</span> জননে।</p>
<p class="bodytext">দ্বযং কট্ঠাদিরচিতাযং। নিচ্ছযেন সযন্তি পাকারাদিকমেতাযাতি <span class="bld">নিস্সেণী, সি</span> সেৰাযং, ণী, নদাদি। উদ্ধমারোহতে এতাযাতি <span class="bld">অধিরোহিণী, সা</span>সদ্দো দ্বিন্নম্পি ইত্থিলিঙ্গত্তং জোতেতি।</p>
<p class="bodytext"><a name="para217"></a><span class="paranum">২১৭</span>. পঞ্চকং <a name="M0.0158"></a> জালকে। ৰাতং পিৰতীতি <span class="bld">ৰাতপানং।</span> গৰং অক্খি <span class="bld">গৰক্খো,</span> সমাসন্তত্তা অ, সঞ্ঞাসদ্দতো পুল্লিঙ্গত্তং, <span class="bld">অক্খি</span> সদ্দে ৰা, গৰং অক্খি গৰক্খীতি ৰিগ্গহো। <span class="bld">জল</span> দিত্তিযং, <span class="bld">জালং।</span> সীহরূপযুত্তং পঞ্জরং <span class="bld">সীহপঞ্জরং।</span> আলোকানং আতপানং পৰিসনট্ঠানং সন্ধি ছিদ্দন্তি <span class="bld">আলোকসন্ধি,</span> আলোকীযন্তি এতেনাতি আলোকো, সো এৰ সন্ধীতি ৰা <span class="bld">আলোকসন্ধি।</span></p>
<p class="bodytext">দ্বযং লঙ্গিযং। <span class="bld">লগি</span> গত্যত্থো, অ, নদাদি। পরি পুনপ্পুনং গমনাগমনৰসেন হন্তীতি <span class="bld">পলিঘো,</span> ণো। কপিরূপমত্থকত্তা <span class="bld">কপিসীসো।</span> অগ্গল়ং নাম কৰাটকো <span class="note">[কৰাটফলৰিধারণো (ক॰)]</span>, তস্স থম্ভো <span class="bld">অগ্গল়ত্থম্ভো,</span> ‘‘অগ্গল়ং তীসু কল্লোলে, দণ্ডে চান্তকৰাটেসূ’’তি <span class="bld">রভসো,</span> ইত্থিযমতো <span class="bld">আ</span>পচ্চযো, <span class="bld">অগ্গল়া।</span> নিস্সেসতো অব্বতি ৰস্সোদকমনেনাতি <span class="bld">নিব্বং, অব্ব</span> গতিহিংসাসু। ছদ্দস্স ছদনস্স কোটি হেট্ঠিমাৰসানং <span class="bld">ছদ্দকোটি,</span> তস্সং।</p>
<p class="bodytext"><a name="para218"></a><span class="paranum">২১৮</span>. তিকং গেহচ্ছদনে। ছাদেতি এতেনাতি <span class="bld">ছদনং, ছদ</span> সংৰরণে, চুরাদি। <span class="bld">পট</span>গমনে, ‘‘পট্যাদীহ্যল’’ন্তি অলো। ছাদেতি এতেনাতি <span class="bld">ছদ্দং,</span> দ্বিত্তাদি।</p>
<p class="bodytext">তিকং <a name="M0.0159"></a> গেহঙ্গণে। <span class="bld">অজ</span> গতিম্হি, ইরো, <span class="bld">অজিরং। চর</span> গতিভক্খনেসু, চরো। <span class="bld">অঙ্গ</span> গমনে, করণাধিকরণেসু যু, ৰণ্ণৰিকারো, <span class="bld">ণ</span>ত্তং।</p>
<p class="bodytext">পঞ্চকং গেহদ্বারতো বহিপকোট্ঠকে, ৰীথিযং দ্বারপিণ্ডকে চ। অলিন্দো ত্বঞ্ঞপিণ্ডকেপিচ্ছতে। পঠমং হনন্তি গচ্ছন্তি এত্থাতি <span class="bld">পঘাণো, পঘণো</span> চ, <span class="bld">হন</span>স্স <span class="bld">ঘণা</span>দেসো। অলি সখা ইন্দো এত্থাতি অলিন্দো, ‘‘গেহেকদেসে অলিন্দো, পঘাণো পঘণোভৰে’’তি <span class="note">[চিন্তামণিটীকা ১২.১২]</span> <span class="bld">অমরমালাযং। আলিন্দো,</span> দীঘাদি। পধানং মুখং <span class="bld">পমুখং,</span> গেহস্স হি চতূসু মুখেসু তদেৰ পধানং, যত্থ সাধুজনাপি আগন্তুকাপি নিসীদন্তি। দ্বারং বন্ধতি পিদহতি এত্থাতি <span class="bld">দ্বারবন্ধনং।</span></p>
<p class="bodytext"><a name="para219"></a><span class="paranum">২১৯</span>. দ্বযং দ্বারবাহাযং। পীঠানি লোহৰিকতিআদীহি সঙ্ঘটীযন্তি এত্থাতি <span class="bld">পীঠসঙ্ঘাটকং,</span> পীঠেহি সঙ্ঘটীযতীতি ৰা <span class="bld">পীঠসঙ্ঘাটকং, ঘট</span> ঘটনে। দ্বিভাগেন বাহাসদিসত্তা বাহা, দ্বারস্স বাহা <span class="bld">দ্বারবাহা।</span> ‘‘কপাটং, কৰাট’’ন্তিপি দ্বারবাহায নামানি, কং ৰাতং পাটযতি, ৰাটযতি চেতি কম্মনি ণো, ইত্থিযং <span class="bld">কপাটী।</span></p>
<p class="bodytext">দ্বযং গেহাদীনং কূটে। <span class="bld">কুট</span> ছেদনে, কম্মনি ণো। <span class="bld">নয</span> গমনত্থো, কে সীসে নযতীতি <span class="bld">কণ্ণীকা,</span> ণ্ৰু, <span class="bld">ই</span>ত্তং, <span class="bld">ণ</span>ত্তঞ্চ।</p>
<p class="bodytext"><a name="para220"></a><span class="paranum">২২০</span>. দ্বযং <a name="M0.0160"></a> দ্বারে। দ্বে অরন্ত্যত্রাতি <span class="bld">দ্বারং,</span> দুজ্জনে ৰারযন্ত্যস্মা রক্খকাতি ৰা <span class="bld">দ্বারং, উ</span>লোপো। পটিহরন্তি অপনেন্তি এতস্মা রক্খকা অঞ্ঞাতন্তি পটিহরো, পটিপক্খে হরতি এতস্মাতি ৰা পটিহরো, রস্সস্স দীঘত্তে <span class="bld">পটিহারো।</span></p>
<p class="bodytext">চতুক্কং উম্মারে, যং ‘‘দ্বারপিণ্ডিকা’’তি ৰুচ্চতি। <span class="bld">উর</span> গতিম্হি, <span class="bld">মারো</span> করণে। দেহং নেতি পৰেসেনাতি <span class="bld">দেহনী,</span> ‘‘দেহলী’’তিপি পাঠো, দেহং লাতি পৰেসেনাতি <span class="bld">দেহলী। ইল</span> গতিম্হি, ণ্ৰু। ইন্দো এৰ পাদং খিপতি এত্থাতি <span class="bld">ইন্দখীলো, খিপ</span> পেরণে। <span class="bld">প</span>স্স লোপো, অথ ৰা ইং গমনং দদাতীতি ইন্দো, দ্বারং, তত্থ ঠপিতো খীলো কণ্টকোতি <span class="bld">ইন্দখীলো,</span> ৰেগগভিঘাতনতো হি সো খীলো ৰিয হোতি।</p>
<p class="bodytext"><span class="bld">থম্ভ</span> পটিবন্ধনে, থম্ভো, ধারেতীতি ৰা <span class="bld">থম্ভো, ধর</span> ধরণে, <span class="bld">রম্ভ</span>পচ্চযো, ৰণ্ণৰিকারো চ। <span class="bld">থু</span> অভিত্থৰে, উণো, যু ৰা, ধারেতীতি ৰা <span class="bld">থূণো,</span> যু, রলোপো, অস্সূ।</p>
<p class="bodytext"><span class="bld">অড্ঢেন্দুপাসাণে</span> অদ্ধচন্দাকারে পাসাণে <span class="bld">পটিকা</span>সদ্দো ৰত্ততি। <span class="bld">পট</span> গতিযং, ণ্ৰু। ইত্থিকতাকারপরে কে অস্সিত্তং। <span class="bld">গজি</span> সদ্দে, ণ্ৰু, অস্সিত্তং, বিন্দাগমো চ। <span class="bld">ইস</span> ইচ্ছাযং, ঠকো।</p>
<p class="bodytext"><a name="para221"></a><span class="paranum">২২১</span>. <span class="bld">ৰলভী</span>তি <a name="M0.0161"></a> চূল়া, ‘‘সিখাযং ৰলভী চূল়ে’’তি <span class="bld">রুদ্দো</span> <span class="note">[রস্সন্তা চ, সিখাযং ৰল়ভিযং চূল়েতি রুদ্দো (চিন্তামণিটীকা ১২.১৫)]</span>। তচ্ছাদনে <span class="bld">দারুম্হি</span> কট্ঠে গোপানসী মতা। <span class="bld">ৰঙ্কে</span>তি দারুৰিসেসনং। গং ৰস্সোদকং, সূরিযাদিকিরণঞ্চ পিৰন্তি ৰিনাসযন্তি অব্ভন্তরমপ্পৰেসনৰসেনাতি গোপানা, ইট্ঠকাদযো, তানি সিনোন্তি বন্ধন্তি এত্থাতি <span class="bld">গোপানসী।</span></p>
<p class="bodytext">সোধাদিগেহেসু ছেকপক্খাৰাসত্থং যো বহি করিয কট্ঠেকদেসো ঠপীযতে, সো ৰিটঙ্কো। কপোতে পালযতীতি <span class="bld">কপোতপালিকা,</span> কম্মনি ণ্ৰু। <span class="bld">টকি</span> নিৰাসগতীসু। ৰিনো পক্খিনো টঙ্কন্তি এত্থাতি <span class="bld">ৰিটঙ্কো।</span> ণো।</p>
<p class="bodytext"><a name="para222"></a><span class="paranum">২২২</span>. দ্বযং কুঞ্চিকাছিদ্দে। কুঞ্চিকায ৰিৰরং ছিদ্দং <span class="bld">কুঞ্চিকাৰিৰরং।</span> তাল়স্স পৰেসনট্ঠানভূতো ছিগ্গল়ো ছিদ্দং <span class="bld">তাল়চ্ছিগ্গল়ো।</span></p>
<p class="bodytext">তিকং কুঞ্চিকাযং। <span class="bld">কুঞ্চ</span> কোটিল্যে, ণ্ৰু। তাযতি রক্খতীতি <span class="bld">তালো।</span> অলো, তলতি তিট্ঠতি এতেনাতি ৰা <span class="bld">তালো, তল</span> পতিট্ঠাযং। অৰাপুরতি ৰিৰরতি যেনাতি <span class="bld">অৰাপুরণং, ৰর</span> সংৰরণে, যু, <span class="bld">ৰ</span>স্স <span class="bld">পো,</span> উত্তং, উপসগ্গস্স দীঘতা চ, ‘‘অপারুতা তেসং অমতস্স <a name="M0.0162"></a> দ্বারা’’তি <span class="note">[দী॰ নি॰ ২.৭১; ম॰ নি॰ ১.২৮৩]</span> ৰচনতো <span class="bld">পুর, পার</span> সংৰরণেতিপি ধাত্বত্থং পঠন্তি। <span class="bld">অৰ</span>পুব্বো <span class="bld">ৰু</span> সংৰরণেতিপি ধাত্বত্থে পন সতি <span class="bld">ৰ</span>স্স রত্তং, উপসগ্গস্স দীঘতা চ, ‘‘অপারুতা, সঙ্ঘাটিং পারুপিত্বা’’ত্যাদীসু পন <span class="bld">প</span>কারৰণ্ণাগমেন সিদ্ধো। <span class="bld">ৰিদ</span> লাভে, <span class="bld">ই</span>ম্হি ৰেদিকা, সকত্থে কো। ইতরত্থ <span class="bld">ই</span>যেৰ।</p>
<p class="bodytext"><a name="para223"></a><span class="paranum">২২৩</span>. <span class="bld">সঙ্ঘাটা</span>দযো <span class="bld">মন্দিরঙ্গা</span> গেহঙ্গৰিসেসা। সম্মা ঘটেন্তি এত্থ গোপানস্যাদযোতি <span class="bld">সঙ্ঘাটো,</span> পুব্বপচ্ছিমদক্খিণুত্তরাযামৰসেন থম্ভানমুপরি ঠিতো কট্ঠৰিসেসো, তে পন পুব্বপচ্ছিমযামা তযো কট্ঠা, দক্খিণুত্তরযামা পন হেট্ঠিমপরিচ্ছেদতো তযো কট্ঠা, উক্কট্ঠপরিচ্ছেদেন পন পঞ্চসত্তনৰাদযোপি। দ্বিন্নং পক্খানং অপতনত্থং বন্ধনতো পাসো ৰিযাতি <span class="bld">পক্খপাসো।</span> তুলতি সঙ্ঘাটেসু পতিট্ঠতীতি <span class="bld">তুলা, তল</span> পতিট্ঠাযং, অস্সুত্তং, পক্খানং ৰা সমৰাহিতভাৰকরণতো তুলযতি মিনাতি এতাযাতি <span class="bld">তুলা, তুল</span> উম্মানে।</p>
<p class="bodytext">তিকং সম্মজ্জনিযং। <span class="bld">মুজি</span> সোধনে, যু। <span class="bld">মজ্জ</span> সংসুদ্ধিযং, যু। <span class="bld">সুধ</span> সুদ্ধিযং, সব্বত্র করণে যু।</p>
<p class="bodytext"><a name="para224"></a><span class="paranum">২২৪</span>. তিকং সঙ্কারছড্ডনপ্পদেসে। <span class="bld">কট</span> ছড্ডনমদ্দনেসু, সঙ্কটন্তি এত্থাতি <span class="bld">সঙ্কটীরং,</span> ঈরো, ‘‘সঙ্কটো’’তি ৰা সঙ্কারো ৰুচ্চতি, তং ঈরযন্তি খিপন্তি এত্থাতি <span class="bld">সঙ্কটীরং, ঈর</span> খেপে। সঙ্কারস্স ঠানং <span class="bld">সঙ্কারট্ঠানং।</span> সঙ্কারং কটতি <a name="M0.0163"></a> ছড্ডেতি এত্থাতি <span class="bld">সঙ্কারকূটং,</span> অস্সূ, সকত্থে কো।</p>
<p class="bodytext">চতুক্কং সম্মজ্জনিযা নিরাকতে <span class="note">[নিরস্সতে (ক॰)]</span> থুসাদিম্হি। নানাৰিধে সঙ্কারে রাসীকরণৰসেন কচতি বন্ধতি এতেনাতি কচো, সো এত্থ ইচ্ছিতব্বোতি <span class="bld">কচৰরো, ৰর</span> ইচ্ছাযং। উচ্ছিট্ঠো কলাপো সমূহো <span class="bld">উক্লাপো, ক</span>স্সাকারলোপো। নানাৰিধেহি তিণাদীহি সঙ্করীযতে মিস্সীকরীযতেতি <span class="bld">সঙ্কারো,</span> ণো। অৰকরোতিপ্যত্র। অৰকরীযতে নিরস্সতেতি, অ। ‘‘সম্মজ্জো মজ্জনী চেৰ, সঙ্কারো’ৰকরো মতো’’তি হলাযুধো। <span class="bld">কস</span> ৰিলেখনে, অম্বু।</p>
<p class="bodytext"><a name="para225"></a><span class="paranum">২২৫</span>. <span class="bld">ঘরাদিভূমি</span> ঘরখেত্তৰিহারাদীনং যো ভূমিপ্পদেসো ৰত্থু নাম, তং নপুংসকে, ৰসন্তি এত্থাতি <span class="bld">ৰত্থু,</span> রত্থু। <span class="bld">গস</span> মদনে, গসন্তি এত্থাতি <span class="bld">গামো,</span> মো। সংৰসন্ত্যত্রাতি <span class="bld">সংৰসথো,</span> অথো।</p>
<p class="bodytext"><span class="bld">পাকটো</span> খ্যাতো গামো, সো নিগমো নাম, অতিরেকো গামো <span class="bld">নিগমো,</span> ভুসত্থো নি, সঞ্ঞাসদ্দত্তা রস্সো।</p>
<p class="bodytext">উপভুঞ্জিতব্বভোগমনুস্সাদীহি ( ) <span class="note">[(ইভ্যো) (?)]</span> ৰড্ঢিতো অধিকো গামো নিগমতোপি অধিকতরত্তা ‘‘অধিভূ’’তি <span class="bld">ঈরিতো</span> কথিতো, অধিকো ভৰতীতি <span class="bld">অধিভূ।</span></p>
<p class="bodytext"><a name="para226"></a><span class="paranum">২২৬</span>. দ্বযং <a name="M0.0164"></a> গামাদিপরিযন্তভাগে। <span class="bld">সি</span> বন্ধনে, মো। পরিচ্ছিন্দিত্বা আদীযতেতি <span class="bld">মরিযাদা, প</span>স্স <span class="bld">মো।</span></p>
<p class="bodytext">দ্বযং আভীরকুটিযং <span class="note">[ঘোসো আভীরপল্লী সিযা (অমর ১২.২০)]</span>। <span class="bld">ঘু</span> সদ্দে, ঘোসন্ত্যত্রাতি <span class="bld">ঘোসো।</span> গোপালানং গামো <span class="bld">গোপালগামকো,</span> সকত্থে কো।</p>
<p class="centered">পুরৰগ্গৰণ্ণনা নিট্ঠিতা।</p>
<p class="title">৩. নরৰগ্গৰণ্ণনা</p>
<p class="bodytext"><a name="para227-228"></a><span class="paranum">২২৭-২২৮</span>. <span class="bld">পোরিস</span>ন্তানি মনুস্সজাতিযা নামানি। মনো উস্সন্নমস্সাতি <span class="bld">মনুস্সো,</span> সতিসূরভাৰব্রহ্মচরিযযোগ্যতাদিগুণৰসেন উপচিতমানসা উক্কট্ঠগুণচিত্তা, কে পন তে? জম্বুদীপৰাসিনো সত্তৰিসেসা। তেনাহ ভগৰা – <a name="M0.0165"></a> ‘‘তীহি, ভিক্খৰে, ঠানেহি জম্বুদীপকা মনুস্সা উত্তরকুরুকে মনুস্সে অধিগ্গণ্হন্তি দেৰে চ তাৰতিংসে। কতমেহি তীহি, সূরা সতিমন্তো ইধ ব্রহ্মচরিযৰাসো’’তি <span class="note">[অ॰ নি॰ ৯.২১]</span>। তথা হি বুদ্ধা ভগৰন্তো পচ্চেকবুদ্ধা অগ্গসাৰকমহাসাৰকচক্কৰত্তিনো চ অঞ্ঞে চ মহানুভাৰা সত্তা তত্থেৰ উপ্পজ্জন্তি। সমানরূপাদিতায পন সদ্ধিং পরিত্তদীপৰাসীহি ইতরমহাদীপৰাসিনোপি মনুস্সাত্বেৰ পঞ্ঞাযিংসূতি একে, অপরে পন ভণন্তি ‘‘লোভাদীহি, অলোভাদীহি চ সহিতস্স মনস্স উস্সদতায মনুস্সা, যে হি সত্তা মনুস্সজাতিকা, তেসু ৰিসেসতো লোভাদযো, অলোভাদযো চ উস্সদা, তে লোভাদীহি উস্সদতায অপাযমগ্গং, অলোভাদীহি উস্সদতায সুগতিমগ্গং, নিব্বানগামিমগ্গঞ্চ পূরেন্তি, তস্মা লোভাদীহি, অলোভাদীহি চ সহিতস্স মনস্স উস্সদতায পরিত্তদীপৰাসীহি সদ্ধিং চতুমহাদীপৰাসিনো সত্তৰিসেসা মনুস্সাতি ৰুচ্চন্তী’’তি। লোকিযা পন মনুনো অপচ্চভাৰেন মনুস্সাতি ৰদন্তি, মনু নাম পঠমকপ্পিকো লোকমরিযাদায আদিভূতো হিতাহিতৰিধাযকো সত্তানং পিতুট্ঠানিযো, যো সাসনে ‘‘মহাসম্মতো’’তি ৰুচ্চতি, পচ্চক্খতো, পরম্পরতায চ তস্স ওৰাদানুসাসনিযং ঠিতা তস্স পুত্তসদিসতায মনুস্সাতি ৰুচ্চন্তি, ততো এৰ হি তে ‘‘মানৰা, মনুজা’’তি চ ৰোহরীযন্তি, <span class="bld">উস্স</span>পচ্চযো। মনুনো অপচ্চং <span class="bld">মানুসো,</span> উসো। <span class="bld">মর</span> পাণচাগে, চো, <span class="bld">মচ্চো, পব্বজ্জা</span>দিনা ৰা ত্যপচ্চযো, ধাত্বন্তস্স লোপো চ। ততো ‘‘যৰত’’মিচ্চাদিনা চো, দ্বিত্তং। মনুনো অপচ্চং <span class="bld">মানৰো। মাণৰো</span>প্যত্র, ণৰো। মনুম্হা জাতো <span class="bld">মনুজো।</span> নী নযে, নেতীতি <span class="bld">নরো,</span> অরো। <span class="bld">পুস</span> পোসনে, ণো, পুরেতীতি ৰা <span class="bld">পোসো। পুর</span> পূরণে, সো, উস্সোত্তং, <span class="bld">র</span>লোপো। পুনাতীতি <span class="bld">পুমা,</span> <span class="bld">পু</span> <a name="M0.0166"></a> পৰনে, মো, <span class="bld">সি</span>স্সা। পুরেতীতি <span class="bld">পুরিসো, পোরিসো</span> চ, ইসো, রস্সস্স দীঘতায <span class="bld">পূরিসো</span> চ। এত্থ চ <span class="bld">মনুস্সা</span>দিপঞ্চকং ইত্থিযম্পি ৰত্ততে, <span class="bld">নরা</span>দযো তু পুমেযেৰ ৰিসিট্ঠলিঙ্গত্তা। তত্র মনুস্স মানুস মনুজ মাণৰেহি <span class="bld">নদাদি</span>ত্তা <span class="bld">ঈ</span>পচ্চযো, <span class="bld">এ</span>ক<span class="bld">স</span>কারলোপো, মনুসী, মানুসী, মনুজী, মাণৰী। মচ্চা, ইত্থিযমতো <span class="bld">আ</span>পচ্চযো।</p>
<p class="bodytext"><span class="bld">ৰিদ্দসু</span>পরিযন্তং পণ্ডিতে। পণ্ডা বুদ্ধি সঞ্জাতা অস্সাতি <span class="bld">পণ্ডিতো,</span> তরত্যাদি। <span class="bld">পডি</span> গতিযং ৰা, তো। বুজ্ঝতীতি <span class="bld">বুধো।</span> ৰিদতি জানাতীতি <span class="bld">ৰিদ্বা, ৰিদ</span> ঞাণে, ৰো, <span class="bld">সি</span>স্সা। <span class="bld">ভূ</span> সত্তাযং, অত্থে ৰিভাৰেতি পকাসেতি সীলেনাতি <span class="bld">ৰিভাৰী,</span> ণী। রাগাদযো সমেতীতি <span class="bld">সন্তো,</span> তো, সুন্দরো অন্তো অৰসানমেতস্সাতি ৰা <span class="bld">সন্তো।</span> সুন্দরা পঞ্ঞা যস্স <span class="bld">সপ্পঞ্ঞো।</span> কিন্নাম ন ৰিন্দতীতি <span class="bld">কোৰিদো,</span> নেরুত্তো, কুং পাপং ৰিন্দতীতি ৰা <span class="bld">কোৰিদো।</span> ধী পঞ্ঞা যস্সত্থীতি সো <span class="bld">ধীমা,</span> সোভনং ঝাযতীতি <span class="bld">সুধী, ঝে</span> চিন্তাযং। <span class="bld">ঝ</span>স্স <span class="bld">ধো,</span> ঈ, সুন্দরা ধী যস্সাতি ৰা <span class="bld">সুধী। কৰি</span> ৰণ্ণে, ই, ইত্থিযং কৰী চ, <span class="bld">কু</span> সদ্দে ৰা, ই, কৰি। ব্যঞ্জযতীতি <span class="bld">ব্যত্তো, অঞ্জ</span> গতিযং, তো। ভুজাদীনমন্তো নো দ্বি চ। ৰিসিট্ঠো অত্তা যস্সাতি ৰা <span class="bld">ব্যত্তো। চক্খ</span> দস্সনে, যু, <span class="bld">ৰিচক্খণো,</span> ৰিচারেতীতি ৰা <span class="bld">ৰিচক্খণো,</span> নেরুত্তো। ৰিগতো সারদো এতস্মাতি <span class="bld">ৰিসারদো।</span></p>
<p class="bodytext"><a name="para229"></a><span class="paranum">২২৯</span>. মেধা ধারণা মতি পঞ্ঞা যস্সাতি <span class="bld">মেধাৰী,</span> ৰী। অতিসযমতিযুত্ততায <span class="bld">মতিমা।</span> পঞ্ঞায যোগতো <span class="bld">পঞ্ঞো।</span> ৰিসেসং জানাতি সীলেনাতি <span class="bld">ৰিঞ্ঞূ,</span> রূ। <span class="bld">ৰিদ</span> ঞাণে, উরো, <span class="bld">ৰিদুরো</span> <span class="note">[ৰিদূও (ক॰)]</span>। <span class="bld">রূ</span>পচ্চযে <span class="bld">ৰিদূ।</span> ধীযোগা <span class="bld">ধীরো,</span> রো। ৰিসিট্ঠদস্সনসীলতায <a name="M0.0167"></a> <span class="bld">ৰিপস্সী,</span> ণী। দোসং জানাতীতি <span class="bld">দোসঞ্ঞূ,</span> রূ। বুজ্ঝতীতি <span class="bld">বুদ্ধো,</span> তো। <span class="bld">দু</span> গতিযং, অ, উস্সাৰো <span class="note">[দু গতিযং অব্বো (সূচি)]</span>, <span class="bld">দব্বো। ৰিদ</span> ঞাণে, দসু।</p>
<p class="bodytext"><a name="para230-231"></a><span class="paranum">২৩০-২৩১</span>. <span class="bld">মহিলা</span>ন্তং ইত্থিসামঞ্ঞে। <span class="bld">ইসু</span> ইচ্ছাযং, তো, নদাদি। সীমস্স অন্তো সীমন্তো, কেসৰেসো, তংযোগা <span class="bld">সীমন্তিনী,</span> ইনী। নরস্সাযং <span class="bld">নারী,</span> ইদমত্থে ণো। তিট্ঠতি গব্ভো যস্সং, সা <span class="bld">থী। ধা</span> ধারণে ৰা, ৰণ্ণৰিকারো, ঈ। <span class="bld">বন্ধ</span> বন্ধনে, ঊ, <span class="bld">বন্ধ</span>স্স <span class="bld">ৰধা</span>দেসো চ <span class="note">[ণ্বাদি ৩]</span>, <span class="bld">ৰধূ</span>সদ্দো সুণিসাভরিযানম্পি ৰাচকো। <span class="bld">ৰন</span> সম্ভত্তিযং, তো, <span class="bld">ই</span>কারাগমো চ। <span class="bld">অঙ্গ</span> গমনত্থো, যু, <span class="bld">অঙ্গনা,</span> ৰিসিট্ঠনারিযম্পি অঙ্গনা, তদা কল্যাণঙ্গনারীলক্খণোপেতং পসত্থং হত্থপাদাদিকমঙ্গমস্সত্থীতি অস্সত্থ্যত্থে <span class="bld">অঙ্গা</span> কল্যাণে <span class="bld">ন</span>পচ্চযো <span class="note">[মোগ্গল্লান ৪.৯২]</span>। ৰিরূপেসুপি মদো রাগমদো যস্সা সা <span class="bld">পমদা,</span> ৰিসিট্ঠনারিযংপ্যত্র <span class="bld">পমদা,</span> তদা পকট্ঠো মদো রূপসোভগ্গজনিতো চেতোৰিকারো যস্সা সা <span class="bld">পমদা।</span> রূপলাৰণ্যসম্পন্নতায <span class="bld">সুন্দরী,</span> ৰিসিট্ঠাযম্পি। কমনীযৰুত্তিতায <span class="bld">কন্তা, কমু</span> কন্তিযং, তো। কন্তিযোগা ৰা <span class="bld">কন্তা,</span> ৰিসিট্ঠাযম্পি। রমযতি ৰিনোদযতি নাযকং, সা <span class="bld">রমণী,</span> নন্দাদীহি যু, নদাদি, ৰিসিট্ঠাযম্পি। <span class="bld">দয</span> রক্খণে, কম্মনি তো। অপ্পং বলং যস্সা সা <span class="bld">অবলা,</span> অপ্পত্থোযং <span class="bld">অ</span>কারো। মাতুযা গামো ৰিয গামো যস্সা <a name="M0.0168"></a> সা <span class="bld">মাতুগামো,</span> মাতা ৰিয গচ্ছতীতি ৰা <span class="bld">মাতুগামো, গমু</span> গমনে, ণো, মাতা ৰিয গসতীতি ৰা <span class="bld">মাতুগামো, গস</span> অদনে, মো, মাতা ৰিয গাযতীতি ৰা <span class="bld">মাতুগামো, গা</span> সদ্দে, মো। মহী ৰিয সুচিং অসুচিম্পি লাতীতি <span class="bld">মহিলা,</span> মহন্তেসু বহূসুপি রত্তচিত্তেসু ইলতি গচ্ছতীতি ৰা <span class="bld">মহিলা, ইল</span> গমনে, <span class="bld">মহ</span> পূজাযং ৰা, ইরো, <span class="bld">ল</span>ত্তং, আ, <span class="bld">মহিলা।</span> মহেলাপ্যত্র।</p>
<p class="bodytext">তিকং ৰিসিট্ঠনারিযমেৰ। <span class="bld">লল</span> ৰিলাসে, নন্দাদীহি যু। <span class="bld">লল</span> ইচ্ছাযন্তি <span class="bld">চুরাদি</span>গণতো ৰা যু। ভযপকতি <span class="bld">ভীরু, ভী</span> ভযে, রু, ‘‘ভীরু অত্তে জনে’ত্থিয’’ন্তি <span class="bld">রভসো।</span> অতিসযিতকামা <span class="bld">কামিনী,</span> কামো সিঙ্গাররূপো মদো যস্সাত্থীতি ইনী, সব্বত্রেৰং। ৰামলোচনা, ভাৰিনী, নিতম্বিনী, রামাইচ্চাদীনিপি ৰিসিট্ঠনারীনামানি।</p>
<p class="bodytext">দ্বযং পঠমৰযসি ৰত্তমানাযং।</p>
<p class="gatha1">অট্ঠৰস্সা ভৰে গোরী, দসৰস্সা তু কঞ্ঞকা।</p>
<p class="gathalast">সম্পত্তে দ্বাদসে ৰস্সে, কুমারীত্য’ভিধীযতে <span class="note">[চিন্তামণিটীকা ১৬.৮]</span>॥</p>
<p class="bodytext">ইহ ত্বভেদোপচারেনেকত্তং। অঞ্ঞে পনাহু <span class="bld">‘‘কঞ্ঞা</span>সদ্দোযং পুমুনাভিসম্বন্ধপুব্বকে সম্পযোগে নিৰত্তেতী’’তি। <span class="bld">কুমার</span> কীল়াযং, চুরাদি, কুমারযতীতি <span class="bld">কুমারী,</span> অ, নদাদি, সকত্থে কো, ণ্ৰুনা ৰা সিদ্ধো। কমনীযতেতি <span class="bld">কঞ্ঞা,</span> কন দিত্তিকন্তিগতীসু, যো, ন্যস্স ঞত্তং, অ, আ।</p>
<p class="bodytext"><span class="bld">যুৰ</span>সদ্দতো <a name="M0.0169"></a> পাটিপদিকতোতি, যুৰতি। ৰরিত্থিপরিযাযসামঞ্ঞেপি <span class="bld">যুৰতি</span>সদ্দো পকত্যন্তরমত্থীতি। <span class="bld">তর</span> তরণে, যু, <span class="bld">উ</span>ত্তং, ঈ চ।</p>
<p class="bodytext"><a name="para232"></a><span class="paranum">২৩২</span>. <span class="bld">সাভিসেকা</span> লদ্ধাভিসেকা রাজিত্থী <span class="bld">মহেসী</span> নাম, <span class="bld">মহ</span> পূজাযং, কম্মনি ইসো, ইস্সে, ততো ঈ, মহতিযো রাজিত্থিযো ঈসতি অভিভৰতীতি ৰা <span class="bld">মহেসী, ঈস</span> ইস্সরিযে, ঈ। মহেসিতো অঞ্ঞা রাজনারিযো <span class="bld">ভোগিনিযো</span> ভোগযোগা, ঈ, ইনী চ। যানারী পুরিসস্স সঙ্কেতং যাতি, সা ‘‘ধৰত্থিনী, অভিসারিকা’’তি চোচ্চতে। ধৰং পতিং অত্থযতি ইচ্ছতীতি <span class="bld">ধৰত্থিনী, অত্থ</span> যাচনিচ্ছাসু, ইনী, অসতীৰিসেসো। <span class="bld">সর</span> গতিযং, অভিসরতি সঙ্কেতন্তি, ণ্ৰু।</p>
<p class="bodytext"><a name="para233"></a><span class="paranum">২৩৩</span>. ছক্কং ৰেসিযং। চতুসট্ঠিকলাকুসলতায, সীলরূপাদিমত্তায চ গণ্যতে আদীযতে <span class="bld">গণিকা, গণ</span> সঙ্খ্যানে, ণ্ৰু। ৰেসো আকপ্পো, তেনাতিসোভতে, কম্মৰেসেহি ৰা ইচ্ছীযতেতি। অতিসোভনে, ইচ্ছত্থে ৰা <span class="bld">য</span>পচ্চযো। ৰণ্ণসম্পন্না দাসী <span class="bld">ৰণ্ণদাসী,</span> দাসিম্পি হি ৰণ্ণসম্পন্নং কেচি সামিকা ধনলোভেন গণিকং করোন্তি। নগরং সোভেতীতি <span class="bld">নগরসোভিনী।</span> রূপেন উপজীৰতীতি <span class="bld">রূপূপজীৰিনী।</span> অতিসযৰেসযুত্ততায <span class="bld">ৰেসী।</span></p>
<p class="bodytext">দ্বযং অসতীসামঞ্ঞে। কুলানি অটতি নাসযতীতি <span class="bld">কুলটা।</span> বন্ধমনুবন্ধং কাযতীতি <span class="bld">বন্ধকী,</span> নদাদি।</p>
<p class="bodytext"><a name="para234"></a><span class="paranum">২৩৪</span>. চতুক্কং উত্তমনারিযং। ৰরো আরোহো সোণি যস্সা সা <span class="bld">ৰরারোহা।</span> উত্তমগুণযোগা <span class="bld">উত্তমা।</span> সোণিগারৰেন <a name="M0.0170"></a> মত্তগজো ৰিয বন্ধনগামিনী <span class="bld">মত্তকাসিনী, কস</span> গতিযং। ৰরৰণ্ণযোগা <span class="bld">ৰরৰণ্ণিনী,</span> ইনী।</p>
<p class="gatha1">‘‘সীতে সুখোণ্হসব্বঙ্গী, গিম্হে যা সুখসীতলা।</p>
<p class="gathalast">ভত্তু ভত্তা চ যা নারী, সা ভৰে ৰরৰণ্ণিনী’’তি॥ <span class="bld">রুদ্দো।</span></p>
<p class="bodytext">দ্বযং অখণ্ডিতচরিত্রাযং। পতি সামিকোৰ কমনীযো যস্সা <span class="bld">পতিব্বতা,</span> পতিম্হি ৰতমস্সাতি ৰা <span class="bld">পতিব্বতা। অস</span> ভুৰি, অন্তো, ঈ, আদিলোপো। সমেতীতি ৰা <span class="bld">সতী, সমু</span> উপসমে, অন্তো, ঈ।</p>
<p class="bodytext">দ্বযং কামরত্তরাজপুত্তাদিনো কুলস্স নিযতপতিযং। কুলানুরূপা ইত্থী <span class="bld">কুলিত্থী,</span> কুলং পালেতি রক্খতীতি <span class="bld">কুলপালিকা,</span> ণ্ৰু।</p>
<p class="bodytext"><a name="para235"></a><span class="paranum">২৩৫</span>. দ্বযং মতভত্তিকাযং। ৰিগতো ধৰো ভত্তা যস্সা <span class="bld">ৰিধৰা।</span> পতি সুঞ্ঞো নট্ঠো যস্সাতি <span class="bld">পতিসুঞ্ঞা।</span></p>
<p class="bodytext">দ্বযং অত্তিচ্ছায পত্যন্বেসিনিযং কঞ্ঞাযং। পতিং ৰরতি গৰেসতীতি <span class="bld">পতিম্বরা,</span> দুতিযাযালোপো। সযমেৰ পতিং ৰরতীতি <span class="bld">সযম্বরা,</span> পঠমাযালোপো, <span class="bld">ৰর</span> পত্থনাযং।</p>
<p class="bodytext">চতুক্কং ৰিজাতাযং। <span class="bld">ৰিজনী</span> গব্ভৰিমোক্খনে, তো, ৰিজাযিত্থাতি <span class="bld">ৰিজাতা। সূ</span> অভিসৰে, তো। জাতং অপচ্চং পুত্তো এতিস্সাতি <span class="bld">জাতাপচ্চা।</span> পসূতাৰ <span class="bld">পসূতিকা, ক</span>পচ্চযো, <span class="bld">ই</span>ত্তঞ্চ।</p>
<p class="bodytext"><a name="para236"></a><span class="paranum">২৩৬</span>. দ্বযং <a name="M0.0171"></a> দূতিযং। যা পেসীযতে, সা <span class="bld">দূতী, দু</span> গমনে,তি, <span class="bld">ঈ</span>ম্হি দূতী। সঞ্চারযতি যথাভিমতন্তি, ণ্ৰু।</p>
<p class="bodytext">তিকং দাসিযং। দু কুচ্ছিতং অসতি ভক্খতীতি <span class="bld">দাসী,</span> ঈ, দীযন্তে তাযাতি ৰা <span class="bld">দাসী, দা</span> দানে, সো, ঈ চ। <span class="bld">চিট</span> পেসনে, কম্মনি ণো, ঈ। কুটং উদককুম্ভং ধারেতীতি <span class="bld">কুটধারিকা,</span> ণ্ৰু।</p>
<p class="bodytext">দ্বযং সুভাসুভনিরূপিনিযং সংৰরিকাদিম্হি। <span class="bld">ৰর</span> গতিযং, কত্তরি ইনী। সুভাসুভস্স ইক্খণং নিরূপনং যস্সাত্থীতি, ই, সকত্থে কো। ইমে দ্বে সদ্দা তুল্যত্থা।</p>
<p class="bodytext">যা সযং খত্তিযজাতি যস্স কস্সচি ভরিযা, সা খত্তিযানী, খত্তিযা চ। খত্তিযস্সাপচ্চং <span class="bld">খত্তিযানী,</span> আনো, ঈ। <span class="bld">ণ</span>ম্হি <span class="bld">খত্তিযা।</span></p>
<p class="bodytext"><a name="para237"></a><span class="paranum">২৩৭</span>. পজ্জং অগ্গিসক্খিপুব্বকতপাণিগহিতাযং ভরিযাযং, অঞ্ঞত্র তূপচারা। দারযন্তে যেনাতি <span class="bld">দারো, দর</span> ৰিদারণে, অকত্তরি চ কারকে সঞ্ঞাযং ণো। জাযতি পুত্তো যাযাতি <span class="bld">জাযা, জন</span> জননে, যো, <span class="bld">জনি</span>স্স <span class="bld">জা</span> চ, আ, জযতীতি ৰা <span class="bld">জাযা, জি</span> জযে, যো, জিস্স <span class="bld">জা,</span> আ, <span class="bld">জাযা। কল</span> সঙ্খ্যানে, অত্তো। ঘরং নেতীতি <span class="bld">ঘরণী, ণ</span>ত্তং। ভরিতব্বতো <span class="bld">ভরিযা, ভর</span> ভরণে, যো। পিযাযিতব্বতো <span class="bld">পিযা,পী</span> তপ্পনকন্তীসু, যো। পজং পুত্তং পালেতীতি <span class="bld">পজাপতি, পা</span> পালনে,তি, <span class="bld">আ</span>ত্তং, রস্সত্তঞ্চ <a name="M0.0172"></a>। দ্বিন্নং পূরণী <span class="bld">দুতিযা।</span> পঠমো ভত্তা, ভরিযা দুতিযা। সামিকস্স পাদে পরিচরতীতি <span class="bld">পাদপরিচারিকা,</span> ণ্ৰু। পতিনী, পাণিগহিতা, সহধম্মিনীতিপি তস্সাযেৰ নামানি।</p>
<p class="bodytext"><a name="para238"></a><span class="paranum">২৩৮</span>. তিকং সখিযং। তেসু তেসু কিচ্চেসু সহ খাযতি পকাসতীতি <span class="bld">সখী, সহ</span>পুব্বো <span class="bld">খা</span> পকাসনকথনেসু, ঈ। <span class="bld">অল</span> ভূসনে <span class="bld">আ</span>পুব্বো, ই। ৰযসা তুল্যা <span class="bld">ৰযসা,</span> তুল্যে সঞ্ঞাযং সো <span class="note">[পাণিনি ৪.৪.৯১ সুত্তে যপচ্চযো দিস্সতি]</span>।</p>
<p class="bodytext">জরোৰুচ্চতি চোরস্সামিকো, তস্সাযং <span class="bld">জারী,</span> ণো, ঈ। সামিকং অতিক্কম্ম অঞ্ঞত্র চরতীতি, ইনী।</p>
<p class="bodytext"><a name="para239"></a><span class="paranum">২৩৯</span>. <span class="bld">পুমে তূ</span>তি লিঙ্গন্তো <span class="bld">তু</span>সদ্দো ন পুব্বং ভজতে। <span class="bld">অর</span> গমনে, তু, <span class="bld">অর</span>স্সুত্তং। রতিযা জাযতীতি <span class="bld">রজো,</span> তিলোপো। <span class="bld">পুপ্ফ</span> ৰিকসনে, <span class="bld">পুপ্ফং।</span></p>
<p class="bodytext">তিকং রজস্সলাযং। উতুযোগা<span class="bld">উতুনী,</span> ইনী। রজযোগা <span class="bld">রজস্সলা,</span> সলো। পুপ্ফৰন্ততায <span class="bld">পুপ্ফৰতী।</span> থীধম্মিনী, অৰী, অত্তেযী, মলিনী, উতুমতী, উদকীইচ্চাদীনিপি তস্সা নামানি।</p>
<p class="bodytext">তিকং গব্ভিনিযং। গরু অলহুকো গব্ভো কুচ্ছি এতিস্সাতি <span class="bld">গরুগব্ভা।</span> আপন্নো পত্তো গব্ভট্ঠো সত্তো এতাযাতি <span class="bld">আপন্নসত্তা।</span> গব্ভযোগা <span class="bld">গব্ভিনী।</span></p>
<p class="bodytext">তিকং <a name="M0.0173"></a> যেন ৰেঠিতো গব্ভো কুচ্ছিযং তিট্ঠতি, তত্রাসযেতি খ্যাতে। গব্ভো আসযতে তিট্ঠত্যত্রাতি, ণো। জরং এতীতি <span class="bld">জলাবু।</span> উ, <span class="bld">র</span>স্স <span class="bld">লো, য</span>স্স <span class="bld">বো,</span> জরাপুব্বো <span class="bld">ই</span> গতিযং। কলং জরতং লাতীতি <span class="bld">কললো, কল</span> সঙ্খ্যানে ৰা, অলো।</p>
<p class="bodytext"><a name="para240-241"></a><span class="paranum">২৪০-২৪১</span>. সত্তকং ভত্তরি। <span class="bld">ধূ</span> কম্পনে, সন্তাসং ধুনোতীতি <span class="bld">ধৰো,</span> অ। সং এতস্সত্থীতি <span class="bld">সামিকো, আমি</span>পচ্চযো, সকত্থে কো, <span class="bld">ই</span>পচ্চযো ৰা, নিগ্গহীতস্স মো, <span class="bld">অ</span>স্স চ দীঘো, <span class="bld">সামিকো। ভর</span> ভরণে, ভরতীতি <span class="bld">ভত্তা,</span> রিতু। <span class="bld">কমু</span> ইচ্ছাযং, তো, ‘‘পক্কমাদীহি ন্তো চা’’তি ন্তত্তং। <span class="bld">পা</span> রক্খণে, অতি, <span class="bld">পতি। ৰর</span> ইচ্ছাযং, অ, <span class="bld">ৰরো। পী</span> তপ্পনকন্তীসু, যো।</p>
<p class="bodytext">রতিকারণত্তা পতিনো উপ <span class="bld">উপপতি,</span> সমাসে কতে অভিধানতো পুব্বনিপাতো, অপ্পধানভূতো ৰা পতি <span class="bld">উপপতি। জর</span> ৰযোহানিম্হি, জীযন্তে অনেনাতি <span class="bld">জারো, দারো</span> চ।</p>
<p class="bodytext">সত্তকং পুত্তে। নরকে ন পতন্ত্যনেন জাতেনাতি <span class="bld">অপচ্চং, পত</span> গতিযং, যো, <span class="bld">ত্য</span>স্স <span class="bld">চো,</span> ন পততি ন ৰিচ্ছিন্দতি ৰংসো <a name="M0.0174"></a> এতেনাতি ৰা <span class="bld">অপচ্চং,</span> পুত্তে, ধীতরি চ নিচ্চনপুংসকোযং। <span class="bld">পূ</span> পৰনে। পুনাতি পিতরো তেনাতি <span class="bld">পুত্তো।</span> ‘‘ছদাদীহি তত্রণ’’তি তো। পূরেতীতি ৰা <span class="bld">পুত্তো।</span> অত্ততো জাতো <span class="bld">অত্রজো, ‘‘অত্তজো’’</span>তিপি পাঠো। সুযতেতি <span class="bld">সুতো। সু</span> অভিসৰে, সুণাতীতি ৰা <span class="bld">সুতো,</span> তো, <span class="bld">সু</span> সৰনে। তনুম্হা জাতো <span class="bld">তনুজো, তনযো</span> চ, যো, তনোতি মুদন্তি ৰা <span class="bld">তনযো,</span> অযো। সূযতেতি <span class="bld">সূনু,</span> কম্মনি নু, <span class="bld">সূ</span> পসৰে।</p>
<p class="bodytext"><span class="bld">পুত্তা</span>দযো <span class="bld">সূনু</span>পরিযন্তা ধীতরি ৰত্তমানা ইত্থিযং ৰত্তন্তি। <span class="bld">দুহিতা, ধীতা</span> চ সদা নারিযমেৰ। <span class="bld">দুহ</span> পপূরণে, রাতু, ওত্তাভাৰো, <span class="bld">ই</span>কারাগমো চ। <span class="bld">ধা</span> ধারণে, রাতু, আস্সী। পুত্তাদযো চ তে সামঞ্ঞেনেৰ কুণ্ডগোলকাদীনং ৰাচকা। সৰণ্ণাযং তু ঊঢাযং সজাতো সযং জনিতো সুতো ওরসো নাম। <span class="bld">সজাত</span>সদ্দেন কুণ্ডকগোলকখত্তাদিব্যৰচ্ছেদো। জীৰতি ভত্তরি জারজো সুতো <span class="bld">কুণ্ডা</span>খ্যো। মতে ভত্তরি জারজো <span class="bld">গোলকা</span>খ্যো। অরিযাসুদ্দজো সুতো খত্তা নাম <span class="note">[খত্তা অরিযাসুদ্দানং (অমর ২০.৩)]</span>। <span class="bld">আদি</span>না মাগধাদীনং গহণং। ৰুত্তঞ্হি –</p>
<p class="gatha1">‘‘অমতে জারজো কুণ্ডো,</p>
<p class="gathalast">মতে ভত্তরি গোলকো’’তি <span class="note">[অমর ১৬.৩৬]</span>॥</p>
<p class="bodytext">‘‘মাগধো সুদ্দখত্তাজো’’তি <span class="note">[অভিধানু ৫০৩ গাথা]</span> চ।</p>
<p class="bodytext">উরসা মনসা নিম্মিতো, <span class="bld">উর</span>সদ্দা ততিযন্তা নিম্মিতত্থে ণো, নিৰিট্ঠত্তা তেন নিম্মিতোতি ৰুচ্চতি। উরসি ভৰোতি <span class="bld">ৰা ওরসো।</span></p>
<p class="bodytext"><a name="para242"></a><span class="paranum">২৪২</span>. চতুক্কংপতিপতিনীনং <a name="M0.0175"></a> যুগে, ‘‘দারা পুমে বহুত্তে চ, দং কলত্রে নপুংসকে’’তি <span class="note">[চিন্তামণিটীকা ১৬.৩৮]</span> <span class="bld">অমরমালা, জং</span>সদ্দো ত্বব্যযো দারৰচনো। তস্মা ‘‘জম্পতি, দম্পতী’’তিপি ভৰিতব্বং, ইধ পন কচ্চাযনমতেনোদাহটা। জাযা চ পতি চ <span class="bld">জাযাপতি।</span> ইতরীতরযোগদ্বন্দো। জাযা চ পতি চ <span class="bld">জানিপতি,</span> তথা <span class="bld">জাযম্পতি</span>আদযো, <span class="bld">জাযা</span>সদ্দস্স পতিম্হি পরে জানি, তুদঞ্চ, জাযঞ্চ <span class="bld">যদা</span>দিনা।</p>
<p class="bodytext">তিকং নপুংসকে। ৰিগতো রাগস্সৰো যস্মা <span class="bld">ৰস্সৰরো। সু</span> সৰনে, অরো। <span class="bld">পণ</span> ব্যৰহারে, ডো, <span class="bld">পডি</span> লিঙ্গৰেকল্যে ৰা, ভূৰাদি। ন ইত্থী ন পুমা <span class="bld">নপুংসকং,</span> নিরুত্তিনযেন <span class="bld">ইত্থিপুমানং পুংসক</span>ভাৰো, <span class="bld">ন</span>স্স চ পকতি। ততিযাপকতি, সণ্ডো, কলীবন্তিপি তস্স নামানি। ততিযা পকতি ততিযপ্পকারো, সমজাতিকে ইত্থিপুরিসে অপেক্খিত্বা ততিযত্তং পকারস্স। পঠমা হি পকতি ইত্থী, দুতিযা পকতি পুরিসো, ইতরপকতি ততিযা পকতি।</p>
<p class="bodytext"><a name="para243"></a><span class="paranum">২৪৩</span>. ছক্কং ঞাতিমত্তে, বন্ধুযেৰ <span class="bld">বন্ধৰো,</span> অ, উস্সাৰো। বন্ধতীতি <span class="bld">বন্ধু,</span> উ। সস্স অত্তনো জনো <span class="bld">সজনো।</span> সমানং গোত্তং কুলং অস্সাতি <span class="bld">সগোত্তো, সমান</span>স্স <span class="bld">স</span>ভাৰো। <span class="bld">ঞা</span> অৰবোধনে, কম্মেতি, ঞাতিযেৰ <span class="bld">ঞাতকো, অ</span>ত্তং, সকত্থে কো চ। <span class="bld">সু</span>সদ্দোপ্যত্র <span class="note">[স্ব (অমর ১৬.৩৬)]</span>।</p>
<p class="bodytext">দ্বযং <a name="M0.0176"></a> সত্তপুরিসাৰধিকেসু নিকটঞাতীসু। লোহিতেন সম্বন্ধো <span class="bld">সালোহিতো, সম্বন্ধ</span>স্স <span class="bld">সা</span>দেসো, পুব্বনিপাতো চ, সমানং পিণ্ডদানং যস্স <span class="bld">সপিণ্ডো,</span> সনাভযোপ্যত্র <span class="note">[নাভি সত্তপুরিসাৰধিককুলে (চিন্তামণিটীকা ১৬.৩৩)]</span>। তিকং পিতরি। <span class="bld">তা</span> পালনে, তো কত্তরি। জনযতীতি <span class="bld">জনকো,</span> ণ্ৰু। <span class="bld">পা</span> রক্খণে, রিতু, অস্সিত্তং।</p>
<p class="bodytext"><a name="para244"></a><span class="paranum">২৪৪</span>. ছক্কং মাতরি। <span class="bld">অম</span> পূজাযং, কম্মনি মো, বো চ, <span class="bld">অম্মা, অম্বা।</span> জনযতীতি <span class="bld">জননী,</span> যু, নদাদি। <span class="bld">মান</span> পূজাযং, পুত্তং মানেতীতি <span class="bld">মাতা,</span> রাতু, পাতীতি ৰা <span class="bld">মাতা, পাতি</span>স্স <span class="bld">মো।</span> জনেতীতি <span class="bld">জনেত্তি,</span>তি। জনেতীতি <span class="bld">জনিকা,</span> ণ্ৰু, <span class="bld">ই</span>ত্তং।</p>
<p class="bodytext">অপ্পধানভূতা মাতা <span class="bld">উপমাতা,</span> কুমারে ধারেতীতি <span class="bld">ধাতি। ধা</span> ধারণে,তি। <span class="bld">জাযায</span> ভরিযায <span class="bld">ভাতিকো</span> কনিট্ঠো চ জেট্ঠো চ সালো নাম, সস্স অত্তনো এসা সা, ভরিযা, তস্সা ভাতা <span class="bld">সালো,</span> জাযায ভাতরি অলো। <span class="bld">সর</span> গতিচিন্তাহিংসাসু ৰা, ণো, <span class="bld">ল</span>ত্তং, <span class="bld">সাল</span> ৰিতক্কে ৰা, চুরাদি।</p>
<p class="bodytext"><a name="para245"></a><span class="paranum">২৪৫</span>. <span class="bld">সামিনো</span> ভত্তু ভগিনী ননন্দা নাম, ন নন্দতীতি <span class="bld">ননন্দা, অ</span>ত্তাভাৰো <span class="bld">ন</span>স্স ৰিভাসাধিকারা। <span class="bld">নন্দ</span> সমিদ্ধিযং, ভূৰাদি।</p>
<p class="bodytext">দ্বযং <a name="M0.0177"></a> অয্যিকাযং। মাতুযা মাতা <span class="bld">মাতামহী।</span> পিতূনং পিতরি চ মাতরি চ আমহং <span class="bld">যদা</span>দিনা, নদাদি। <span class="bld">অরহ</span> পূজাযং, ণ্ৰু, <span class="bld">রহ</span>স্স <span class="bld">যো, অয</span> গতিম্হি ৰা, ণ্ৰু, <span class="bld">অয্যিকা।</span></p>
<p class="bodytext">মাতুযা ভাতা মাতুলো নাম, মাতুযা ভাতা <span class="bld">মাতুলো,</span> মাতু ভাতরি <span class="bld">উল</span>পচ্চযো। <span class="bld">অস্স</span> মাতুলস্স <span class="bld">পজাপতি</span> জাযা মাতুলানী নাম, মাতুলস্স ভরিযা <span class="bld">মাতুলানী,</span> মাতুলভরিযাযং আনো, নদাদি, অথ ৰা মাতুলস্স এসা <span class="bld">মাতুলানী,</span> ঈ, <span class="bld">অ</span>স্স <span class="bld">আনো।</span></p>
<p class="bodytext"><a name="para246"></a><span class="paranum">২৪৬</span>. <span class="bld">জাযাপতীনং</span> দ্বিন্নং <span class="bld">জননী</span> মাতা সস্সু ৰুত্তা, <span class="bld">সস</span> গতিহিংসাপানেসু। <span class="bld">তপ্পিতা</span> তেসং জাযাপতীনং পিতা পন সসুরো নাম, <span class="bld">সস</span>ধাতুম্হা উরো। ভগিনিযা পুত্তো পন ভাগিনেয্যো নাম, ভগিনিযা অপচ্চং <span class="bld">ভাগিনেয্যো,</span> ণেয্যো।</p>
<p class="bodytext"><a name="para247"></a><span class="paranum">২৪৭</span>. দ্বযং সুতস্স, সুতায চ পুত্তেসু। <span class="bld">নহ</span> বন্ধনে, রিতু, <span class="bld">নী</span> নযে ৰা। পুত্তস্স পুত্তো <span class="bld">পপুত্তো, ত্ত</span>লোপো, উস্সত্তঞ্চ। সামিভাতা দেৰরো নাম, অথ ৰা সামিভাতা কনিট্ঠো সামিনো ভাতা দেৰরো নাম। জেট্ঠো তু সসুরো এৰোচ্চতে। <span class="bld">দিৰু</span> কীল়াযং, অরো।</p>
<p class="bodytext">দ্বযং <a name="M0.0178"></a> ধীতুপতিম্হি। <span class="bld">জন</span> জননে, রিতু, অস্সাত্তং, নস্স <span class="bld">মা</span>দেসো চ। দ্বযং পিতুপিতরি। পিতুনো পিতা <span class="bld">পিতামহো।</span></p>
<p class="bodytext"><a name="para248"></a><span class="paranum">২৪৮</span>. <span class="bld">হুসা</span>ন্তানি পদেন পদেন নামানি। মাতুযা ভগিনী <span class="bld">মাতুচ্ছা,</span> চ্ছো। পিতুনো ভগিনী <span class="bld">পিতুচ্ছা,</span> পিতুভগিনী পিতুচ্ছা ভৰেত্যত্থো।</p>
<p class="bodytext"><span class="bld">পিতামহ</span>সদ্দো ন কেৰলং জনকপিতরমেৰ ৰদতি, অথ খো জনকপিতুপিতাদযোপীতি এত্থাপি ‘‘পপিতামহো’’ ইচ্চুদাহটো। পিতুনো অয্যকো <span class="bld">পয্যকো, তু</span>লোপো। <span class="bld">সু</span> সৰনে, ণ্হা। <span class="bld">ণিস</span>ম্হি <span class="bld">সুণিসা। স</span>ম্হি <span class="bld">হুসা, হ</span>ত্তং। সব্বত্র ‘‘ইত্থিযমতো আপচ্চযো’’তি আ।</p>
<p class="bodytext"><a name="para249"></a><span class="paranum">২৪৯</span>. চতুক্কং একোদরে ভাতরি। সমানোদরে ঠিতো <span class="bld">সোদরিযো, সমান</span>স্স <span class="bld">সো।</span> সমানো গব্ভো সগব্ভো, তত্র ভৰো <span class="bld">সগব্ভো,</span> ণো। সমানোদরে জাতো <span class="bld">সোদরো।</span> সমানোদরে জাতো <span class="bld">সহজো। সহ</span>সদ্দো তুল্যৰচনো।</p>
<p class="bodytext">মাতাপিতূ তে দ্বে জনা পিতরো ৰুচ্চন্তে। উভিন্নম্পি জনকব্যপ্পদেসনিযতত্তা অভেদৰচনিচ্ছাযং পিতুত্তমত্থেৰ। নন্বভেদা জাতি, তস্সা চোভযত্র সত্তাদেকত্তং, ন চ জাতিযা <a name="M0.0179"></a> লিঙ্গসঙ্খ্যা ভৰন্তি, অদব্বত্তা বহুৰচনং ন সিযাতি? নেস দোসো, ন হি জাতিপদত্থিকস্স ন দব্বং, দব্বপদত্থিকস্স ৰা ন জাতীতি। কিন্তুভযেসংপ্যুভযপদত্থো ইহাত্থৰিসেসো। জাতিপদত্থিকস্স জাতি পধানভূতা দব্বং গুণভূতং, দব্বপদত্থিকস্স তু ৰিপরিযযো, তত্র জাতিৰচনিচ্ছাযং দব্বে ৰিয লিঙ্গসঙ্খ্যা ৰত্তব্বা, তস্স চ বহুত্তা বহুৰচনং। পুব্বে ৰিযাভেদৰচনিচ্ছাযং পুত্তো চ ধীতা চ পুত্তা ৰুচ্চন্তে, জঞ্ঞত্তঞ্হি পুত্তব্যপদেসনিযতং ধীতরিপ্যত্থি, ৰিপরিযযে তু ন ভৰত্যনভিধানতো। ভেদৰচনিচ্ছাযং পুত্তধীতরোতি ভৰতি।</p>
<p class="bodytext"><a name="para250"></a><span class="paranum">২৫০</span>. সস্সু চ সসুরো চ সসুরাতি ৰুচ্চন্তে। তদপচ্চোহনসম্বন্ধিনিবন্ধনা হি ব্যপ্পদেসো সস্সুযম্পি ঠিতো। ভেদৰচনিচ্ছাযং তু পুব্বে ৰিয পচ্চত্থং সদ্দনিৰেসো। ভাতা চ ভগিনী চ ভাতরো ৰুচ্চন্তে। একগব্ভোসিতত্তং ভাতুব্যপ্পদেসনিযতং ভগিনিযংপ্যত্থি। ততো একগব্ভোসিতত্তস্সাভেদৰচনিচ্ছাযং উভো ভাতরো ৰুচ্চন্তে। এত্থ চ সব্বত্রাপি ৰিরূপেকসেসো দট্ঠব্বো। দুৰিধো হি একসেসো সরূপাসরূপৰসেন। তত্র সরূপেকসেসে বহুৰচনমেৰ, ইতরত্র পন দ্বিৰচনং, যথা পুরিসো চ পুরিসো চ পুরিসা, নামঞ্চ রূপঞ্চ নামরূপঞ্চ নামরূপং, মাতা চ পিতা চ পিতরোতি।</p>
<p class="bodytext">বাল্যযোব্বনৰুড্ঢত্তানি তীণি ৰযানি। তত্র তিকং বাল্যে। দ্বযং যোব্বনে। বালস্স ভাৰো <span class="bld">বালত্তং,</span> ত্তং। <span class="bld">তা</span>পচ্চযে <span class="bld">বালতা।</span> ণ্যম্হি <span class="bld">বাল্যং,</span> অথ ৰা <span class="bld">বল</span> পাণনে, বলন্তি অস্সসিতপস্সসিতমত্তেন <a name="M0.0180"></a> পণন্তীতি <span class="bld">বালা,</span> বল্যন্তে সংৰরীযন্তেতি ৰা <span class="bld">বালা, বল</span> সংৰরণে। তেসং ভাৰো <span class="bld">বালত্তা</span>দি। যুৰস্স ভাৰো <span class="bld">যোব্বঞ্ঞং, যোব্বন</span>ঞ্চ, ভাৰে ণ্যো, ণো চ, অথ ৰা <span class="bld">যু</span> মিস্সনে, যু, <span class="bld">উ</span>স্স <span class="bld">উৰা</span>দেসো, ৰুদ্ধি। তেসং ভাৰো <span class="bld">যোব্বঞ্ঞা</span>দি।</p>
<p class="bodytext"><a name="para251"></a><span class="paranum">২৫১</span>. যে জরাকতা সুক্কা কেসাদযো, তে <span class="bld">পলিতং</span> নাম সিযুং, তেসং ৰা যং সুক্কত্তং, তং পলিতং নাম। <span class="bld">পচ</span> পাকে, ইতো, <span class="bld">চ</span>স্স <span class="bld">ল</span>ত্তঞ্চ।</p>
<p class="bodytext">দ্বযং ৰলিপলিতাদিমতি কাযপরিপাকে। জীযন্তি ৰুড্ঢা ভৰন্তি অস্সং <span class="bld">জরা, জর</span> ৰযোহানিম্হি, জরা এৰ <span class="bld">জরতা,</span> সকত্থে <span class="bld">তা</span>পচ্চযো। <span class="bld">ৰিস্সসা</span>তিপি জরায নামং। ৰিসেসেন সংসতে অধো পাতযতীতি <span class="bld">ৰিস্সসা। সংসতি’</span>রযং পমাদত্থো, অৰসংসনত্থো চ, ইহ অৰসংসনত্থো, নিগ্গহীতলোপো, দ্বিত্তঞ্চ।</p>
<p class="bodytext">বাল্যযোব্বনৰুড্ঢত্তানি পুব্বে ৰুত্তানি। ইদানি তব্বতিনামান্যাহ। তত্র অদ্ধং ছাপসামঞ্ঞে। <span class="bld">পুথ, পথ</span> ৰিত্থারে, উকো, <span class="bld">পুথুকো, পল</span> গমনে, ণ্ৰু, অস্সিত্তং, দ্বিত্তঞ্চ, <span class="bld">পিল্লকো। ছুপ</span> সম্ফস্সে, উস্সাত্তং, <span class="bld">ছাপো। কুমার</span> কীল়াযং, <span class="bld">কুমারো। বল</span> পাণনে, ণো, <span class="bld">বালো, পূ</span> পৰনে, তো, সকত্থে কো, <span class="bld">পোতকো,</span> ইত্থিযং <span class="bld">পোতকী।</span> পোতো, সাৰো, সাৰকো, অব্ভকো, ডিম্ভো, সুসুকো, সুসুইচ্চাদীনিপি ছাপসামঞ্ঞত্থানি।</p>
<p class="bodytext"><a name="para252"></a><span class="paranum">২৫২</span>. বালসামঞ্ঞৰাচকানি <a name="M0.0181"></a> দস্সেত্বা ৰিসেসবালনামানি দস্সেতুমাহ <span class="bld">‘‘অথু’’</span>চ্চাদি। উত্তানো, উত্তানং ৰা সযতীতি <span class="bld">উত্তানসযো। ক</span>পচ্চযে <span class="bld">উত্তানসেয্যকো।</span> থনং পিৰতীতি <span class="bld">থনপো, ডিম্ভ</span>সদ্দোপ্যত্র।</p>
<p class="bodytext"><a name="para253"></a><span class="paranum">২৫৩</span>. সত্তকং তরুণে।</p>
<p class="gatha1">আসোল়সা ভৰে বালো,</p>
<p class="gatha2">তরুণো তু ততো ভৰে।</p>
<p class="gatha3">ৰুদ্ধো তু সত্তত্যাযুম্হা,</p>
<p class="gathalast">তীণি ৰযানি লক্খযে॥</p>
<p class="bodytext"><span class="bld">তর</span> তরণে, উণো। ৰযসি যোব্বনে তিট্ঠতীতি <span class="bld">ৰযট্ঠো,</span> তো, ‘‘ৰযো বাল্যাদি পক্খী চ, যোব্বনঞ্চ ৰযো ক্বচী’’তি <span class="note">[চিন্তামণিটীকা ১৬.৪২]</span> <span class="bld">রুদ্দো, দহ</span> ভস্মীকরণে, অরো, <span class="bld">যু</span> মিস্সনে, অ, <span class="bld">উৰা</span>দেসো, <span class="bld">সি</span>স্সাকারো। <span class="bld">সস</span> প্লুতগতিম্হি, উ, অস্সুত্তং, সুসু, <span class="bld">তরুণ</span>স্স ৰা পাটিপদিকস্স <span class="bld">সুস্বা</span>দেসো। মনুনো অপচ্চং মানৰো, ৰণ্ণৰিকারো, <span class="bld">ন</span>স্স <span class="bld">ণ</span>ত্তং, <span class="bld">মাণৰো।</span> কুচ্ছাযং <span class="bld">ক</span>পচ্চযো, <span class="bld">মাণৰকো</span>তি সিদ্ধং। ৰুত্তঞ্চ –</p>
<p class="bodytext">‘‘অপচ্চে কুচ্ছিতে মূল়্হে, মনুতোস্সগ্গিকো মতো’’তি <span class="note">[মহাভাস্স ৪.১.১৬১]</span> <span class="bld">দর</span> ৰিদারণে, ণ্ৰু।</p>
<p class="bodytext">দ্বযং সুখৰড্ঢিতে কুমারে, সুখো কুমারো <span class="bld">সুকুমারো, খ</span>লোপো, সুখেন এধতি ৰদ্ধতীতি <span class="bld">সুখেধিতো।</span> ‘‘সুখোচিতো’’তিপি <a name="M0.0182"></a> পাঠো, সুখং উচিতং সম্পিণ্ডিতং এত্থাতি <span class="bld">সুখোচিতো, উচ</span> সমৰাযে।</p>
<p class="bodytext"><a name="para254-255"></a><span class="paranum">২৫৪-২৫৫</span>. দ্বিপাদেন ৰুড্ঢস্স নামানি। আযুমহত্তং লাতীতি <span class="bld">মহল্লকো,</span> ণ্ৰু, দ্বিত্তং। <span class="bld">ৰড্ঢ</span> ৰড্ঢনে, কত্তরি তো, <span class="bld">ত</span>স্স <span class="bld">ঢো, ড্ঢ</span>স্স <span class="bld">ডো,</span> অস্সুত্তং, <span class="bld">ধা</span> গতিনিৰত্তিযং, ইরো, <span class="bld">ধ</span>স্স <span class="bld">থ</span>ত্তং, <span class="bld">ই</span>স্স <span class="bld">এ</span>ত্তং। <span class="bld">জর</span> ৰযোহানিম্হি, কত্তরি তো, <span class="bld">ত</span>স্স <span class="bld">ইন্না</span>দেসো, ধাত্বন্তলোপো, <span class="bld">ণ</span>ত্তঞ্চ, <span class="bld">জিণ্ণো,</span> সকত্থে <span class="bld">ক</span>ম্হি <span class="bld">জিণ্ণকো।</span> পকতং ৰযো যোব্বনমস্সাতি <span class="bld">পৰযো</span>তিপি ৰুড্ঢস্স নামং।</p>
<p class="bodytext"><span class="bld">ৰলিন</span>ন্তানি পাদেন নামানি। তত্র তিকং জেট্ঠভাতরি। অগ্গে পুরে কালে, পুব্বে চ কালে জাযতীতি <span class="bld">অগ্গজো, পুব্বজো</span> চ। অযঞ্চ ৰুড্ঢো অযঞ্চ ৰুড্ঢো, অযমিমেসং ৰিসেসেন ৰুড্ঢোতি <span class="bld">জেট্ঠো, ৰুড্ঢ</span>সদ্দা <span class="bld">ইট্ঠ</span>পচ্চযো, ‘‘ৰুড্ঢস্স জো ইযিট্ঠেসূ’’তি <span class="bld">ৰুড্ঢ</span>স্স <span class="bld">জো। অ</span>লোপে পরস্সাসৰণ্ণত্তং।</p>
<p class="bodytext">তিকং পচ্ছাজাতে ভাতরি। অযঞ্চ যুৰা অযঞ্চ যুৰা, অযমিমেসং ৰিসেসেন যুৰাতি <span class="bld">কনিট্ঠো, কনিযো</span> <span class="note">[কণিট্ঠো কণিযো (ক॰)]</span> চ। <span class="bld">ইযিট্ঠে</span>সু <span class="bld">যুৰ</span>সদ্দস্স <span class="bld">কনা</span>দেসো <span class="note">[কণাদেসো (ক॰)]</span>। অনু পচ্ছাকালে জাতো <span class="bld">অনুজো।</span> জঘঞ্ঞে পচ্ছাকালে জাতো <span class="bld">জঘঞ্ঞজো।</span> অপরস্মিং পচ্ছাকালে জাতো <span class="bld">অপরজো</span>তি দ্বেপ্যত্র।</p>
<p class="bodytext">ৰলি <a name="M0.0183"></a> সিথিলং তচো চম্মং যস্স <span class="bld">ৰলিত্তচো,</span> দ্বিত্তং। ৰলি চম্মমেতস্সত্থীতি <span class="bld">ৰলিনো,</span> ইনো। <span class="bld">উত্তানসযা</span>দযো <span class="bld">ৰলিন</span>ন্তা ৰাচ্চলিঙ্গত্তা তীসু লিঙ্গেসু ৰত্তন্তি, যথা – উত্তানসযো বালো, উত্তানসযা কুমারী, উত্তানসযং নপুংসকং।</p>
<p class="bodytext"><a name="para256"></a><span class="paranum">২৫৬</span>. পঞ্চকং মত্থকে। <span class="bld">সি</span> সযে, সো, দীঘো চ, অঙ্গেসু উত্তমঙ্গত্তা <span class="bld">উত্তমঙ্গং,</span> উত্তমো চ তং অঙ্গঞ্চাতিপি <span class="bld">উত্তমঙ্গং।</span> সীসঞ্চ উত্তমঙ্গঞ্চ <span class="bld">সীসোত্তমঙ্গানি। সি</span> সেৰাযং, রো, সেৰন্তি এতেনাতি <span class="bld">সিরো। মুদ</span> তোসে, ধো। <span class="bld">সি</span>স্সাকারো। <span class="bld">মস</span> আমসনে, ত্থো, সকত্থে কো চ, <span class="bld">মসি</span> পরিমাণে ৰা।</p>
<p class="bodytext">পজ্জদ্ধং কেসে। কে মত্থকে সেতি তিট্ঠতীতি <span class="bld">কেসো।</span> সত্তমিযালোপো, <span class="bld">কতি</span> ছেদনে, অলো, অস্সুত্তং। <span class="bld">ৰল</span> সংৰরণে, কম্মনি <span class="bld">ণ</span>পচ্চযো, <span class="bld">ৰালো।</span> উত্তমঙ্গে সীসে রুহতীতি <span class="bld">উত্তমঙ্গরুহো।</span> মুদ্ধনি জাযতীতি <span class="bld">মুদ্ধজো।</span> ৰালো চ উত্তমঙ্গরুহো চ মুদ্ধজো চেতি ইতরীতরযোগদ্বন্দো। চিকুরো, কচোতিপ্যত্র। <span class="bld">চি</span> চযনে, <span class="bld">কুর</span> সদ্দে, অনেকত্থত্তা ছেদনে। ৰড্ঢমানো চিকরীযতেতি <span class="bld">চিকুরো, কচ</span> বন্ধনে, অ।</p>
<p class="bodytext"><a name="para257"></a><span class="paranum">২৫৭</span>. কুসুমগব্ভা <span class="bld">কেসা</span> কেসচূল়া মুত্তিকাদিনা বহি <span class="bld">সংযতা</span> সন্থতা ধম্মিলো নাম। একতো কত্বা ধরীযতি <a name="M0.0184"></a> বন্ধীযতীতি <span class="bld">ধম্মিলো,</span> কম্মনি ইলো। ধম্মেন নানাদেসিযমনুস্সানং সমাচারেন ইলতীতি ৰা <span class="bld">ধম্মিলো, ইল</span> গমনে।</p>
<p class="bodytext">দ্বযং কুমারানং সিখাপঞ্চকে, চূল়ত্তযেতি কেচি। কাকানং পক্খসণ্ঠানত্তা <span class="bld">কাকপক্খো।</span> সিখা এৰ <span class="bld">সিখণ্ডকো,</span> সকত্থে কো। <span class="bld">সিখাসিখণ্ড</span>সদ্দানমভেদত্তাযেৰ হি ‘‘সিখণ্ডী, সিখী চা’’তি মোরো ৰুত্তো।</p>
<p class="bodytext"><span class="bld">পাসো, হত্থো</span> চ ইমে দ্বে <span class="bld">কেসচযে</span> কেসপরিযাযতো পরে হুত্বা কেসানং কলাপে ৰত্তন্তি, ন কেৰলা, যথা – কেসপাসো কেসহত্থো ইচ্চাদি। <span class="bld">পা</span> রক্খণে, পাতি রক্খতি অৰযৰেতি <span class="bld">পাসো,</span> সো, <span class="bld">পস</span> বন্ধনেতি কেচি, ণো। <span class="bld">হন</span> গতিযং, অৰযৰা নিহনন্তি এত্থাতি <span class="bld">হত্থো,</span> থো, পক্খোপ্যত্র।</p>
<p class="bodytext"><span class="bld">তাপসানং</span> ৰতীনং <span class="bld">তহিং</span> কেসচযে <span class="bld">জটা</span>সদ্দো ৰুচ্চতি, <span class="bld">জট</span> জটনে, <span class="bld">জট</span> সঙ্ঘাতে ৰা, ‘‘ইত্থিযমতিযৰো ৰা’’তি অ।</p>
<p class="bodytext"><a name="para258"></a><span class="paranum">২৫৮</span>. পোসিতভত্তাদীহি যা বন্ঝতে, তত্র <span class="bld">ৰেণী, পৰেণী</span> চ। <span class="bld">ৰী</span> পজনে, পজনং গব্ভৰিমোক্খো, <span class="bld">ৰী</span> তন্তসন্তানে ৰা, ণী। পক্খে পৰেণী।</p>
<p class="bodytext">দ্বযং সীসমজ্ঝট্ঠচূল়াযং। <span class="bld">চূল়</span> সঞ্চোদনে, <span class="bld">চূল়</span> হাৰকরণে ৰা, অ। <span class="bld">সিখা</span> ৰুত্তা। কেসপাসীপ্যত্র, নদাদি।</p>
<p class="bodytext">নারীনং <a name="M0.0185"></a> কেসমজ্ঝম্হি <span class="bld">পদ্ধতি</span> উজুগতমগ্গো সীমন্তোতি <span class="bld">মতো</span> কথিতো। সীমস্স অন্তো <span class="bld">সীমন্তো, সী</span> সযে ৰা, অন্তো, মজ্ঝে <span class="bld">ম</span>কারৰণ্ণাগমো।</p>
<p class="bodytext"><a name="para259"></a><span class="paranum">২৫৯</span>. তিকং লোমে। <span class="bld">লূ</span> ছেদনে, ৰড্ঢমানং লূযতেতি <span class="bld">লোমং,</span> মো। তনুম্হি রুহতীতি <span class="bld">তনুরুহং,</span> অ। <span class="bld">রুহ</span> জননে, <span class="bld">রূহ</span> পাতুভাৰে ৰা, মো, <span class="bld">হ</span>লোপো, <span class="bld">ও</span>ত্তঞ্চ, <span class="bld">লূ</span> ছেদনে ৰা, মো, লস্স রত্তং, <span class="bld">রোমং।</span> অক্খিম্হি জাতং লোমং পম্হং, পখুমঞ্চোচ্চতে। পমিনোতি তেনাতি <span class="bld">পম্হং,</span> <span class="bld">প</span>পুব্বো <span class="bld">মা</span> পরিমাণে, <span class="bld">হ</span>পচ্চযো। অক্খিনো পক্খদ্বযে জাতং <span class="bld">পখুমং,</span> উমো, <span class="bld">ক</span>লোপো চ।</p>
<p class="bodytext"><span class="bld">পুমমুখে</span> পুরিসানং মুখে ৰুত্তং <span class="note">[পৰুট্ঠং (ক॰)]</span> লোমং মস্সু নাম, <span class="bld">মস</span> আমসনে, সু, <span class="bld">মস্সু।</span></p>
<p class="bodytext">তিকং <span class="bld">ভ</span>মুম্হি। <span class="bld">ভম</span> অনৰট্ঠানে, <span class="bld">ঊ, ম</span>লোপো, <span class="bld">ভূ।</span> উম্হি <span class="bld">ভমু, ক</span>পচ্চযে <span class="bld">ভমুকো। ভমুক</span>সহচরণতো <span class="bld">ভমু</span> পুল্লিঙ্গো।</p>
<p class="bodytext"><a name="para260"></a><span class="paranum">২৬০</span>. তিকং নেত্তোদকে। <span class="bld">খিপ</span> পেরণে, পো, ইস্সত্তং। নেত্তে জাতং জলং <span class="bld">নেত্তজলং। অস</span> অধোপতনে, সু, <span class="bld">অস্সু।</span> নেত্তজলঞ্চ অস্সু চাতি দ্বন্দো। <span class="bld">অস্সু</span> নপুংসকে।</p>
<p class="bodytext">দ্বযং <a name="M0.0186"></a> অক্খিপুত্তলিকাযং। নেত্তে দিস্সমানা তারা <span class="bld">নেত্ততারা। কঞ্ঞা</span>সদ্দতো তদ্ধিতো <span class="bld">অ</span>পচ্চযো, <span class="bld">কঞ্ঞা</span>সদ্দস্স <span class="bld">কনীনা</span>দেসো, ইত্থিকতাকারপরে কে পুব্বো <span class="bld">অ</span>কারো <span class="bld">ই</span>কারমাপজ্জতে <span class="note">[কাতন্ত ২.২.৬৫]</span>, <span class="bld">কনীনিকা।</span> তারকাপ্যত্র।</p>
<p class="bodytext">ছক্কং মুখৰিৰরে, কৰযো পন তদুপলক্খিতেপি সমুদাযে যুজ্জন্তে। <span class="bld">ৰদ</span> ৰিযত্তিযং ৰাচাযং, করণে যু। <span class="bld">মু</span> বন্ধনে, খো, <span class="bld">ও</span>ত্তাভাৰো নিপাতনা, <span class="bld">মুখং। সব্বধরকতে</span> পন খঞ্ঞতেতি ধাতুনা মুখন্তি নিপাতিতং, <span class="bld">খনু</span> অৰদারণে। <span class="bld">তুডি</span> তোডনে, অ। <span class="bld">তনু</span> ৰিত্থারে ৰা, ডো, অস্সুত্তং। ৰদতি তেনাতি <span class="bld">ৰত্তং,</span> তো, ৰুচ্চতে অনেনাতি ৰা <span class="bld">ৰত্তং। ৰদ</span> ৰিযত্তিযং ৰাচাযং, তো। <span class="bld">লপ</span> ৰচনে, করণে যু। আনন্তি অসন্তি অনেনাতি <span class="bld">আননং, অন</span> পাণনে, যু। অস্সংপ্যত্র। <span class="bld">অস</span> ভক্খনে। করণে সো।</p>
<p class="bodytext"><a name="para261"></a><span class="paranum">২৬১</span>. অড্ঢং দন্তে। দ্বীসু ঠানেসু দ্বিক্খত্তুং ৰা জাযতেতি <span class="bld">দ্বিজো।</span> লপনে মুখে জাযতীতি <span class="bld">লপনজো। দা</span> অৰখণ্ডনে, দাযতি ভক্খমনেনাতি <span class="bld">দন্তো,</span> অন্তো, <span class="bld">দস</span> অদনে ৰা, দসন্তি ভোজ্জমনেনাতি <span class="bld">দন্তো,</span> অন্তো, ধাত্বন্তলোপো। <span class="bld">দমু</span> দমনে ৰা, তো। <span class="bld">দংস</span> দংসনে, দংসতে ৰিলিখ্যতে ভক্খমনেনাতি <span class="bld">দংসনো,</span> যু। <span class="bld">রদ</span> ৰিলেখনে, যু, <span class="bld">রদনো। অ</span>ম্হি <span class="bld">রদো।</span></p>
<p class="bodytext"><span class="bld">দন্তভেদস্মিং</span> দন্তৰিসেসে <span class="bld">দাঠা</span>সদ্দো। ইত্থিলিঙ্গোযং। <span class="bld">দংস</span>ধাতুতো ঠো, <span class="bld">দংসি</span>স্স চ <span class="bld">দা, দাঠা,</span> মুদ্ধজদুতিযোযং। <span class="bld">অক্খিকোটীসু</span> <a name="M0.0187"></a> ৰামদক্খিণনেত্তানং অন্তেসু <span class="bld">অপাঙ্গো</span> ৰত্ততি, সরীরঙ্গসঙ্খাতস্স কণ্ণস্স অপ সমীপং <span class="bld">অপাঙ্গো।</span></p>
<p class="bodytext"><a name="para262"></a><span class="paranum">২৬২</span>. চতুক্কং ওট্ঠে। দন্তে আৰরতি ছাদযতীতি <span class="bld">দন্তাৰরণং। উস</span> দাহে, তো, ‘‘সাদিসন্তপুচ্ছভন্জহংসাদীহি ট্ঠো’’তি সহাদিব্যঞ্জনেন <span class="bld">ট্ঠো, ও</span>ত্তদ্বিত্তানি, <span class="bld">ওট্ঠো।</span> গদ্রভেপ্যযং। অথ ৰা <span class="bld">উস</span> দাহে, ট্ঠো, ওত্তদ্বিত্তাদি, উভযত্রাপি মুদ্ধজদুতিযো, ঈসং কিঞ্চি কালং ধারেতি ভক্খমেত্থাতি <span class="bld">অধরো,</span> ঈসত্থো হ্যত্র <span class="bld">অ</span>কারো।</p>
<p class="gatha1">‘‘অ পুমে মাধৰে ঞেয্যো,</p>
<p class="gatha2">পটিসেধে তদব্যযং।</p>
<p class="gatha3">ঈসত্থে চ ৰিরুদ্ধত্থে,</p>
<p class="gathalast">সদিসত্থে পযোগতো’’তি॥ –</p>
<p class="bodytext">হি <span class="bld">একক্খরকোসে</span> ৰুত্তং। দসনে দন্তে ছাদযতীতি <span class="bld">দসনচ্ছদো।</span> এত্থ কেচি <span class="bld">অধর</span>সদ্দেন হেট্ঠিমোট্ঠমেৰাহু, তেসং ৰচনং ‘‘নেত্তন্তাধরপাণিপাদযুগলেহি’’চ্চাদীহি মহাকৰিপযোগেহি অসংসন্দনতো ন গহেতব্বং।</p>
<p class="bodytext">তিকং কপোলে। <span class="bld">গডি</span> ৰদনেকদেসে, অ, ধাতুপ্পক্রিযত্থঞ্হি ধাতুপাঠৰচনং, সব্বত্রাপ্যেৰং। কেন জলেন পূরিযতেতি <span class="bld">কপোলো,</span> অলো, <span class="bld">কপ</span> অচ্ছাদনে ৰা, ওলো, <span class="bld">কপোলো,</span> নদাদি। <span class="bld">গণ্ডী।</span> অধরা অধোভাগো <span class="bld">চুবুকং</span> নাম, চিবুকংপ্যত্র। <span class="bld">চিবু</span> ওলম্বকে, ণ্ৰু, অস্সুত্তং।</p>
<p class="bodytext"><a name="para263"></a><span class="paranum">২৬৩</span>. দ্বযং <a name="M0.0188"></a> গীৰায পুরোভাগে। <span class="bld">গল</span> অদনে, করণে অ, <span class="bld">গিল</span> গিলনে ৰা, গিলতি অনেনাতি <span class="bld">গলো,</span> ইস্সত্তং। <span class="bld">কণ</span> সদ্দত্থো <span class="bld">দণ্ডকো</span> ধাতু, ঠো, <span class="bld">কণ্ঠো,</span> মুদ্ধজদুতিযোযং।</p>
<p class="bodytext">তিকং একত্থং। <span class="bld">গা</span> সদ্দে, ঈৰো। কং সীসং ধরতীতি <span class="bld">কন্ধরা।</span> সিরং ধরতীতি <span class="bld">সিরোধরা,</span> সিরো ধিয্যতে অস্সন্তি ৰা <span class="bld">সিরোধরা, ধা</span> গতিনিৰত্তিযং, অরো।</p>
<p class="bodytext">সুৰণ্ণমযো আলিঙ্গো মুরজভেদো, তেন <span class="bld">সন্নিভা</span> সদিসা যা গীৰা, সা কম্বুগীৰা মতা, মহাপুরিসলক্খণমেতং। অথ ৰা যা গীৰা তীহি লেখাহি <span class="bld">অঙ্কিতা</span> লক্খিতা, সা কম্বুগীৰা মতা, মহাপুরিসলক্খণমেতঞ্চ। কম্বু ৰুচ্চতি সুৰণ্ণং, কম্বুমযেন আলিঙ্গেন সন্নিভা গীৰা <span class="bld">কম্বুগীৰা, কম্ব</span> সংৰরণে, উ, কম্বু।</p>
<p class="bodytext"><a name="para264"></a><span class="paranum">২৬৪</span>. তিকং খন্ধে। <span class="bld">অন</span> গতিযং, সো। ভুজানং সিরো মত্থকং <span class="bld">ভুজসিরো।</span> কং মত্থকং দধাতীতি কন্ধো, সো এৰ <span class="bld">খন্ধো ক</span>কারস্স <span class="bld">খ</span>কারকরণৰসেন, খমতি ভারন্তি ৰা <span class="bld">খন্ধো, খমু</span> সহনে, তো, <span class="bld">ত</span>স্স <span class="bld">ধো, ম</span>স্স <span class="bld">নো,</span> নিগ্গহীতং ৰা <a name="M0.0189"></a>। <span class="bld">তস্সন্ধি</span> তস্স খন্ধস্স মজ্ঝং জত্তু নাম, যং খন্ধানং মজ্ঝে তিট্ঠতি। <span class="bld">জন</span> জননে, <span class="bld">জর</span> ৰযোহানিম্হি ৰা, তু, <span class="bld">জত্তু, তং</span> নপুংসকং।</p>
<p class="bodytext">দ্বযং বাহুমূলে। বাহূনং ভুজানং মূলং <span class="bld">বাহুমূলং। কচ</span> বন্ধনে, ছো। <span class="bld">অস্স</span> কচ্ছস্স অধোভাগট্ঠানং <span class="bld">পস্সং</span> ৰুচ্চতি, <span class="bld">দিস</span> পেক্খনে, <span class="bld">অ</span>পচ্চযো, <span class="bld">দিস</span>স্স <span class="bld">পস্সা</span>দেসো।</p>
<p class="bodytext"><a name="para265"></a><span class="paranum">২৬৫</span>. তিকং বাহুম্হি। ৰহতি অনেনাতি ৰাহু, ৰাহু এৰ <span class="bld">বাহু,</span> কু <span class="note">[ণ্বাদি ৬]</span>। ভুঞ্জতে অনেনাতি <span class="bld">ভুজো। ভুজ</span> পালনজ্ঝোহারেসু। বাহু চ ভুজো চেতি দ্বন্দো, এতে দ্বে দ্বীসু, ইত্থিযং <span class="bld">ভুজা।</span> ৰহতি যাযাতি <span class="bld">বাহা।</span> অপরোসদ্দোপ্যত্র <span class="note">[অ পারোসদ্দোপ্যত্র (ক॰), অ পৰেট্ঠসদ্দোপ্যত্র (?)]</span>।</p>
<p class="bodytext">তিকং হত্থে। <span class="bld">হস</span> হসনে, থো। <span class="bld">হর</span> হরণে ৰা। নক্খত্তেপ্যযং। <span class="bld">কর</span> করণে, অ। <span class="bld">পণ</span> ব্যৰহারথুতীসু, ই। <span class="bld">পা</span> রক্খনে ৰা, ণি। করো চ পাণি চ <span class="bld">করপাণযো।</span> পঞ্চসাখো, সযোপ্যত্র।</p>
<p class="bodytext"><span class="bld">পকোট্ঠন্তো</span> হত্থগণ্ঠি মণিবন্ধো নাম। পকোট্ঠো নাম আমণিবন্ধং কপ্পরস্স অধোভাগো। মণিৰিকতিং বন্ধতি এত্থাতি <span class="bld">মণিবন্ধো। কুস</span> অক্কোসে, ঠো, <span class="bld">পকোট্ঠো।</span></p>
<p class="bodytext">দ্বযং ভুজমজ্ঝগণ্ঠিম্হি। <span class="bld">কপু</span> হিংসাযং, অরো। <span class="bld">কুপ্পরো</span>তিপি পাঠো, তদা অস্সুত্তং। <span class="bld">কপু</span> হিংসাযং, ওণি, কপোণি, ইত্থিযং। কফোণীপ্যত্র, তত্থ <span class="bld">প</span>স্স <span class="bld">ফ</span>ত্তং।</p>
<p class="bodytext"><a name="para266"></a><span class="paranum">২৬৬</span>. <span class="bld">পাণিস্স</span> <a name="M0.0190"></a> পাণিতলস্স সম্বন্ধীনং মণিবন্ধকনিট্ঠানং দ্বিন্নং <span class="bld">অন্তরং</span> বহিট্ঠানং <span class="bld">করভো</span> ৰুচ্চতি, যেন কুমারকা সত্থং কত্বা অঞ্ঞমঞ্ঞং পহরন্তি, <span class="bld">কর</span> হিংসাযং, অভো, <span class="bld">কর</span> করণে ৰা।</p>
<p class="bodytext">দ্বযং অঙ্গুলিমত্তে। করস্স পাণিস্স সাখা <span class="bld">করসাখা। অগি</span> গত্যত্থো, <span class="bld">অঙ্গ</span> গমনত্থো ৰা, উলি। ইত্থিলিঙ্গোযং <span class="note">[(নদাদি) (ক॰)]</span>, <span class="bld">অঙ্গুলি।</span></p>
<p class="bodytext"><span class="bld">তা</span> অঙ্গুলিযো পঞ্চপ্পভেদা, যথা – অঙ্গুট্ঠো তজ্জনী মজ্ঝিমা অনামিকা কনিট্ঠা চেতি কমা সিযুং। <span class="bld">অঙ্গ</span> গমনত্থো, অস্সুত্তং, অগ্গে পুরে তিট্ঠতীতি ৰা <span class="bld">অঙ্গুট্ঠো,</span> নিগ্গহীতাগমো, অস্সুত্তঞ্চ। <span class="bld">তজ্জ</span> হিংসাযং, তজ্জেতি যায, সা <span class="bld">তজ্জনী,</span> যু, নদাদি। মজ্ঝে তিট্ঠতীতি <span class="bld">মজ্ঝিমা।</span> নত্থি নামমস্সাতি <span class="bld">অনামিকা,</span> সকত্থে কো। অতিসযেন খুদ্দকাতি <span class="bld">কনিট্ঠা।</span> যুৰপ্পানং কন, কণ ৰা ইযিট্ঠেসু।</p>
<p class="bodytext"><a name="para267"></a><span class="paranum">২৬৭</span>. তজ্জন্যাদীহি যুতে অঙ্গুট্ঠে <span class="bld">ততে</span> পসারিতে সতি পদেসাদিকা চতস্সো সঞ্ঞা কমতো সিযুং, যথা – তজ্জনীযুতে <a name="M0.0191"></a> অঙ্গুট্ঠে ততে <span class="bld">পদেসো। দিস</span> পেক্খনে। মজ্ঝিমযুতে অঙ্গুট্ঠে ততে <span class="bld">তালো, তল</span> পতিট্ঠাযং। অনামিকাসহিতে অঙ্গুট্ঠে ততে গোকণ্ণো, গোকণ্ণসদিসত্তা, তপ্পমাণত্তা ৰা <span class="bld">গোকণ্ণো,</span> অথ ৰা গোকণ্ণো নাম একো মিগৰিসেসো, তক্কণ্ণসদিসপ্পমাণত্তা <span class="bld">গোকণ্ণো,</span> তালো চ গোকণ্ণো চ <span class="bld">তালগোকণ্ণা।</span> লিঙ্গভেদা ‘‘তালগোকণ্ণৰিদত্থী’’তি ন ৰুত্তং, কনিট্ঠাযুতে অঙ্গুট্ঠে ততে ৰিদত্থি, ৰিতনোতীতি ৰিতত্থি, ৰিতত্থি এৰ <span class="bld">ৰিদত্থি, তনু</span> ৰিত্থারে,তি, <span class="bld">ত</span>স্স <span class="bld">থো। ৰিদত্থি।</span> ‘‘কমা ততো’’তিপি পাঠো।</p>
<p class="bodytext"><span class="bld">কুঞ্চিতো</span> সঙ্কোচিতো পাণি <span class="bld">পসতা</span>খ্যো, <span class="bld">প</span>পুব্বো <span class="bld">সর</span> গতিযং, তো। পমাণপ্পকরণতো ৰিততঞ্জলিযেৰাযং কৰীহি ইচ্ছিতো। সম্পুটঞ্জলি পনাযং, পসারিতসহিতা <span class="note">[পসারিতসহিতত্তা (ক॰)]</span> যস্স অঙ্গুলিযো ভৰন্তীতি।</p>
<p class="gatha1">কুঞ্চিতো চ ততঙ্গুট্ঠো, সপতাকোতি সম্মতো।</p>
<p class="gathalast">পতাকেহি তু হত্থেহি, সম্পুটঞ্জলি ইচ্ছিতো॥</p>
<p class="gatha1">দেৰতানং গরূনঞ্চ, পিতূনঞ্চে’চ্ছিতো পুরে।</p>
<p class="gathalast">অত্থপ্পকরণাদীহি, ভেদো ঞেয্যো তহিং তহিং॥</p>
<p class="bodytext">যথা জলঞ্জলিং দদাতি, অঞ্জলিনা পিৰতি, দেৰোযং কতঞ্জলিরিতি। পুটঞ্জলিস্স ৰা ৰক্খমানত্তা ইধ ৰিততঞ্জলিযেৰ।</p>
<p class="bodytext"><a name="para268"></a><span class="paranum">২৬৮</span>. তিকং সপ্পকোট্ঠে ৰিততকরে। <span class="bld">রমু</span> কীল়াযং, তনো, <span class="bld">ম</span>লোপো, <span class="bld">রতনং,</span> মণিবুদ্ধাদীসু চ। <span class="bld">কুক</span> আদানে, উ <a name="M0.0192"></a>, দ্বিত্তং। <span class="bld">হস</span> ধাতুম্হা থো, তো ৰা, <span class="bld">হত্থো,</span> হত্থসহিতত্তা ৰা পকোট্ঠো <span class="bld">হত্থো।</span></p>
<p class="bodytext">দ্বযং সম্পুটঞ্জলিম্হি। করমযো পুটো <span class="bld">করপুটো, অঞ্জ</span> ব্যত্তিগতিকন্তীসু, অলি, অঞ্জলি। করপুটো চ অঞ্জলি চেতি <span class="bld">করপুটঞ্জলী।</span></p>
<p class="bodytext">দ্বযং নখে। করে জাযতি রুহতীতি <span class="bld">করজো।</span> নত্থি খং ইন্দ্রিযং এত্থাতি <span class="bld">নখো,</span> সঞ্ঞাসদ্দত্তা ন অত্তং, অৰিসযত্তা ৰা। পুনব্ভৰো, কররুহো, নখরোতিপি নখস্স নামানি।</p>
<p class="bodytext">দ্বযং পুটঙ্গুলিকরেতিখ্যাতে মুট্ঠিম্হি। <span class="bld">খট</span> ইচ্ছাযং, ণ্ৰু, <span class="bld">খদ</span> হিংসাযং ৰা, <span class="bld">দ</span>স্স <span class="bld">টো। মু</span> বন্ধনে,তি, <span class="bld">ত</span>স্স <span class="bld">ঠো,</span> দ্বিত্তং।</p>
<p class="bodytext"><a name="para269"></a><span class="paranum">২৬৯</span>. <span class="bld">পস্সদ্বযৰিত্থতা</span> পস্সদ্বযেপি ৰিততা পসারিতা <span class="bld">সহকরা</span> সপাণযো দ্বে বাহূ ব্যামো নাম, ব্যামীযতে অনেনাতি <span class="bld">ব্যামো, ৰি</span>পুব্বো <span class="bld">যাম</span> অঞ্ছে। <span class="bld">উদ্ধং</span> উপরি ততা ৰিততা ভুজা চ পোসো চ তেসং সমুদিতানং পমাণসদিসং পমাণং যস্স তস্মিং <span class="bld">উদ্ধন্ততভুজপোসপ্পমাণে পোরিস</span>সদ্দো ৰত্ততি। <span class="bld">ভুজ</span>সদ্দেন সহকরা ভুজা গয্হতে, একস্স <span class="bld">পমাণ</span>সদ্দস্স লোপো, পুরিসস্স পমাণং <span class="bld">পোরিসং। পুরিস</span>সদ্দো চেত্থ সকরভুজপুরিসং ৰদতি, তীসু, যথা – পোরিসং জলং, পোরিসো হত্থী, পোরিসী যট্ঠি।</p>
<p class="bodytext"><a name="para270"></a><span class="paranum">২৭০</span>. দ্বযং উরসি। <span class="bld">উস</span> দাহে, রো, <span class="bld">স</span>লোপো, <span class="bld">অর</span> গতিম্হি ৰা, অস্সুকারো। <span class="bld">হর</span> হরণে, যো, <span class="bld">র</span>স্স <span class="bld">দো।</span> কোল়ং <span class="note">[কোট্ঠ (ক॰)]</span> <a name="M0.0193"></a>, ভুজন্তরং, ৰক্খোতিপি উরোনামানি। তিকং উরোজে। <span class="bld">তনু</span> ৰিত্থারে, তনোতি ইচ্ছন্তি <span class="bld">থনো, ত</span>স্স <span class="bld">থো, থন</span> দেৰসদ্দে, <span class="bld">থন</span> চোরিযে ৰা। <span class="bld">কুচ</span> সঙ্কোচনে, <span class="bld">কুচো।</span> পযো খীরং ধারেতীতি <span class="bld">পযোধরো।</span> কুচো চ পযোধরো চাতি দ্বন্দো।</p>
<p class="bodytext"><span class="bld">থনগ্গস্মিং</span> থনস্স অগ্গে চূচুকং, নপুংসকে। ‘‘চূচুকো সো কুচানন’’ন্তি <span class="note">[চিন্তামণিটীকা ১৬.৭৭]</span> তু <span class="bld">রতনকোসো, চু</span> চৰনে, উকো, দ্বিত্তং, দীঘো চ, <span class="bld">চূচুকং, চন্চু</span> গতিযং ৰা, উকো, <span class="bld">ন</span>লোপো, অস্সূকারো, <span class="bld">চূচুকং।</span></p>
<p class="bodytext">দ্বযং <span class="bld">পিট্ঠে</span> কাযস্স পচ্ছাভাগে। <span class="bld">পিট</span> সদ্দসঙ্ঘাতেসু, তো। ইতরত্র <span class="bld">তি, পিসু</span> সেচনে ৰা।</p>
<p class="bodytext"><a name="para271"></a><span class="paranum">২৭১</span>. তিকং তনুমজ্ঝে। মজ্ঝে ভৰো <span class="bld">মজ্ঝো। লগ</span> সঙ্গে, অ। মজ্ঝে ভৰং <span class="bld">মজ্ঝিমং।</span> চতুক্কং উদরে। <span class="bld">কুস</span> অক্কোসে, ছি, <span class="bld">স</span>স্স <span class="bld">চো। গহ</span> উপাদানে, অনি, <span class="bld">ঈ</span>ম্হি <span class="bld">গহণী,</span> গব্ভং গণ্হাতি ধারেতীতি ৰা <span class="bld">গহণী,</span> গব্ভাসযসঞ্ঞিতো মাতুকুচ্ছিপ্পদেসো, তেজোধাতুম্হি পন যথাভুত্তাহারস্স ৰিপাচনৰসেন গণ্হনতো অছড্ডনতো <span class="bld">গহণী। উ</span>পুব্বো <span class="bld">দর</span> গমনে। উদরতি উদ্ধং গচ্ছতি ৰাযু যত্রাতি <span class="bld">উদরং। গু</span> সদ্দে, অভো, দ্বিত্তাদি, <span class="bld">গব্ভো।</span> পিচণ্ড জঠর তুন্দাপ্যত্র।</p>
<p class="bodytext"><span class="bld">কুচ্ছিসম্ভৰে</span> কুচ্ছিট্ঠে কোট্ঠো, অন্তো চাতি ইমে দ্বে ৰত্তন্তি, <span class="bld">কুস</span> অক্কোসে, তো, ঠো ৰা। <span class="bld">অম</span> গমনত্থো, তো।</p>
<p class="bodytext"><a name="para272"></a><span class="paranum">২৭২</span>. চতুক্কং <a name="M0.0194"></a> কটিযং। <span class="bld">হন</span>ধাতুম্হা যু, <span class="bld">হ</span>স্স দ্বিত্তং, <span class="bld">হ</span>স্স <span class="bld">জো, হন</span>স্স <span class="bld">ঘো</span> চ, <span class="bld">জঘনং।</span> নিচ্ছযেন তমতীতি <span class="bld">নিতম্বো, তমু</span>ধাতুম্হা বো। <span class="bld">সূ</span> পসৰে, ণি। <span class="bld">কট</span> ৰস্সাৰরণেসু, কট্যতে আৰরীযতে ৰত্থাদীহি <span class="bld">কটি,</span> ই, এতে দ্বে নারিযং। এত্থ চ <span class="bld">জঘন</span>সদ্দেন ইত্থিকটিযা অগ্গভাগো, <span class="bld">নিতম্ব</span>সদ্দেন ইত্থিকটিযা পচ্ছাভাগো, সেসদ্বযেন কটিসামঞ্ঞং ৰুত্তন্তি দট্ঠব্বং, ৰুত্তঞ্চ ‘‘পচ্ছা নিতম্বো থীকট্যা, জঘনং তু পুরো ভৰে’’তি <span class="note">[অমর ১৬.৭৪]</span>।</p>
<p class="bodytext"><a name="para273"></a><span class="paranum">২৭৩</span>. <span class="bld">লিঙ্গ</span>ন্তং লিঙ্গসামঞ্ঞে। অঙ্গে সরীরে জাযতীতি <span class="bld">অঙ্গজাতং, অঙ্গ</span>সদ্দো সরীরৰাচকো, অঙ্গমেতস্সত্থীতি কত্বা। রহসি ঠানে জাতং অঙ্গং <span class="bld">রহস্সঙ্গং,</span> সত্তমিযালোপো, ইস্সত্তং, <span class="bld">স</span>স্স দ্বিত্তঞ্চ। ৰত্থেন গুয্হিতব্বন্তি <span class="bld">ৰত্থগুয্হং। মিহ</span> সেচনে, করণে যু, মিহতি রেতোমুত্তানি যেনাতি <span class="bld">মেহনং। নি</span>পুব্বো <span class="bld">মিহ</span> সেচনে, তো, <span class="bld">নিমিত্তং।</span> উত্তমঙ্গত্তা <span class="bld">ৰরঙ্গং। ৰজ</span> গতিযং, অস্সীকারো, পচ্চযেহি ৰিনা জাযতীতি ৰা <span class="bld">বীজং,</span> ৰিরহত্তজোতকো হ্যেত্থ <span class="bld">ৰি</span>কারো। <span class="bld">ফল</span> নিপ্ফত্তিযং, ফলতি এতেন পুত্তন্তি <span class="bld">ফলং।</span> লিঙ্গতি ‘‘ইত্থী, পুরিসো’’তি ৰিভাগং গচ্ছতি যেনাতি <span class="bld">লিঙ্গং।</span> <span class="bld">লিঙ্গ</span> <a name="M0.0195"></a> গমনে, লীনং অপাকটং অঙ্গন্তি ৰা <span class="bld">লিঙ্গং।</span> এতেসু <span class="bld">বীজফল</span>সদ্দা অণ্ডেপি ৰত্তন্তি।</p>
<p class="bodytext">দ্বযং পুরিসলিঙ্গপসিব্বকে। <span class="bld">অম</span> গমনে, ডো, <span class="bld">অণ</span>সদ্দত্থো ৰা, ডো, <span class="bld">অডি</span> অণ্ডত্থে ৰা, তো। <span class="bld">কুস</span> অক্কোসে, ণো। <span class="bld">অণ্ড</span>সদ্দো চেত্থ বীজেপি, অণ্ডকোসোতি সমুদিতম্পি কোসস্স নামং, ‘‘কুক্কুটচ্ছাপকস্সেৰ অণ্ডকোসম্হা’’তি <span class="note">[পারা॰ ১৩, ১৪]</span> হি ৰুত্তং, <span class="bld">অমরকোসেপি</span> <span class="note">[অমরকোসে ১৬.৭৬]</span> অণ্ডকোসোতি সমুদিতেনেৰ নামং ৰুত্তং। এত্থ চ অণ্ডস্স বীজস্স কোসো <span class="bld">অণ্ডকোসো</span>তি ৰিগ্গহো কাতব্বো।</p>
<p class="bodytext">দ্বযং ইত্থিযা অঙ্গজাতে। <span class="bld">যু</span> মিস্সনে, অধিকরণেনি, <span class="bld">যোনি,</span> ইত্থিযং পুমে চাযং, ইত্থী চ পুমা চ <span class="bld">ইত্থিপুমং,</span> তস্মিং। ভজন্তি অস্মিন্তি <span class="bld">ভগং।</span> মারমন্দির মারকূপা চাত্র।</p>
<p class="bodytext"><a name="para274-275"></a><span class="paranum">২৭৪-২৭৫</span>. তিকং ইত্থিপুরিসানং সম্ভৰে। সুচিস্স পটিপক্খো <span class="bld">অসুচি, ই</span>কারন্তো, দ্বীসু, সম্ভৰলিঙ্গো ৰা। <span class="bld">সং</span>পুব্বা <span class="bld">ভূ</span>ধাতুম্হা অ। <span class="bld">সক</span> সামত্থিযং, তো, <span class="bld">ত</span>স্স <span class="bld">কো,</span> অস্সুত্তং, <span class="bld">সুচ</span> সোকে ৰা, কো।</p>
<p class="bodytext">দ্বযং ৰচ্চমগ্গে। পুনন্তি অনেনাতি <span class="bld">পাযু। পূ</span> পৰনে, উ, ঊস্সাযো, <span class="bld">পয</span> গমনত্থো ৰা, পযতি ৰচ্চমনেনাতি <span class="bld">পাযু,</span> <a name="M0.0196"></a> করণে উ, অযং <span class="bld">পুরিসে</span> পুল্লিঙ্গে ৰত্ততি। <span class="bld">গুদ</span> কীল়াযং, অ। অপানংপ্যত্র।</p>
<p class="bodytext">অট্ঠকং ৰচ্চে। <span class="bld">গূথ</span> করীসোস্সগ্গে, <span class="bld">গুপ</span> গোপনে ৰা, থো। <span class="bld">কির</span> ৰিকিরণে, ঈসো, <span class="bld">করীসং। ৰর</span> ৰরণসম্ভত্তীসু, চো, গূথঞ্চ করীসঞ্চ ৰচ্চঞ্চেতি দ্বন্দো, তানি ৰিকপ্পেন পুমে ৰত্তন্তি, নিচ্চং নপুংসকে, পুল্লিঙ্গত্তং তেসং কত্থচিযেৰ, সব্বত্র নপুংসকত্তমেৰ বহুলন্ত্যত্থো। <span class="bld">মল</span> চলনে, অ, <span class="bld">মল</span> ধারণে ৰা। <span class="bld">সক</span> সত্তিযং, <span class="bld">স</span>স্স <span class="bld">ছো।</span> উচ্চারীযতে জহ্যতেতি <span class="bld">উচ্চারো, উ</span>পুব্বো <span class="bld">চর</span>ধাতু চজনে, উক্খিপনে চ ৰত্ততি। <span class="bld">মিহ</span> সেচনে, লো, ৰণ্ণৰিপরিযযো, ল়ত্তঞ্চ। অৰকরীযতেতি <span class="bld">উক্কারো,</span> অৰস্সুত্তং, <span class="bld">কির</span> ৰিক্খিপনে। সমলংপ্যত্র। <span class="bld">সমু</span> উপসমে, অলো।</p>
<p class="bodytext">দ্বযং মুত্তে। <span class="bld">সু</span> সৰনে, সৰনং সন্দনং, চুরাদি, ণো। <span class="bld">মুচ</span> মোচনে, তো, <span class="bld">মুত্ত</span> পস্সাৰে ৰা। <span class="bld">উচ্চতে</span> কথীযতে। <span class="bld">গোমুত্তে</span> গৰং সম্বন্ধিনি মুত্তে <span class="bld">পূতিমুত্ত</span>সদ্দো ৰত্ততি। অজ্জ পৰত্তম্পি হি তং দুগ্গন্ধভাৰেন পূতিমুত্তন্ত্বেৰ ৰুচ্চতি, যথা ‘‘পূতিকাযো’’তি। অস্সাদীনং মলে <span class="bld">ছকণ</span>সদ্দো, <span class="bld">সক</span> সত্তিযং, যু, <span class="bld">স</span>স্স <span class="bld">ছো।</span></p>
<p class="bodytext"><a name="para276"></a><span class="paranum">২৭৬</span>. নাভিযা অধোভাগো ৰত্থি নাম, সো দ্বীসু। ৰত্থি মুত্তপুটং। ‘‘মুত্তাসযপুটো ৰত্থি’’রিতি <span class="note">[চিন্তামণিটীকা ১৬.৭৩]</span> <span class="bld">রতনমালা।</span> ৰসতি মুত্তমেত্থাতি <span class="bld">ৰত্থি, ৰস</span> নিৰাসে,তি, <span class="bld">ত</span>স্স <span class="bld">থো, ত্থি</span>পচ্চযেন ৰা সিদ্ধং। উচ্ছঙ্গং অঙ্কঞ্চ ইমে দ্বে উভো সদ্দা <a name="M0.0197"></a> পুমে ৰত্তন্তি। উস্সজ্জতি এত্থাতি <span class="bld">উচ্ছঙ্গং, সজ</span> সঙ্গে, <span class="bld">স</span>স্স <span class="bld">ছো,</span> দ্বিত্তং। <span class="bld">অঙ্ক</span> গমনত্থো, অ, অঙ্কো, অথ ৰা <span class="bld">অঙ্ক</span> লক্খণে, অ, <span class="bld">অঙ্কো,</span> ‘‘উচ্ছঙ্গচিহনেস্ব’ঙ্কো’’তি <span class="bld">অমরকোসে</span> <span class="note">[অমর কোসে ২৩.৪]</span>।</p>
<p class="bodytext">দ্বযং জাণূপরিভাগে। <span class="bld">অর</span> গমনে, উ, অস্সূকারো। <span class="bld">সন্জ</span> সঙ্গে, আসজ্জতি ৰত্থমত্রাতি <span class="bld">সত্থি,</span> থি। ঊরু চ সত্থি চেতি দ্বন্দো, নপুংসকেপি।</p>
<p class="bodytext">তিকং জাণুম্হি, ঊরুনো পব্বং গণ্ঠি <span class="bld">ঊরুপব্বং। জন</span> জননে, ণু। দ্বিত্তে <span class="bld">জণ্ণু।</span></p>
<p class="bodytext"><a name="para277"></a><span class="paranum">২৭৭</span>. দ্বযং পাদগণ্ঠিম্হি। <span class="bld">গুপ</span> রক্খণে ফো, সকত্থে কো। পাদস্স গণ্ঠি <span class="bld">পাদগণ্ঠি।</span> ঘুটিকাপ্যত্র। <span class="bld">ঘুট</span> পরিৰত্তনে, ঘুট্যতে অনেনেতি <span class="bld">ঘুটিকা,</span> ণ্ৰু।</p>
<p class="bodytext">দ্বযং পাদস্স পচ্ছাভাগে গোপ্ফকস্সাধো ভাগে। পুমে তূতি <span class="bld">ত্ব</span>ন্তং লিঙ্গপদং। <span class="bld">পস</span> বাধনফুসনেসু,তি, <span class="bld">ত</span>স্স <span class="bld">ণো, স</span>স্স <span class="bld">হো,</span> ৰণ্ণৰিপরিযযো, <span class="bld">ণি</span>পচ্চযেন ৰা সিদ্ধং। <span class="bld">স</span>কারৰণ্ণাগমে ৰুদ্ধিযঞ্চ <span class="bld">পাসণ্হি।</span> এলিপ্যত্র, <span class="bld">ইল</span> গতিযং,তি, <span class="bld">ত</span>লোপো।</p>
<p class="bodytext">দ্বযং পাদগ্গে। পাদস্স অগ্গং <span class="bld">পাদগ্গং।</span> পকট্ঠং পদং <span class="bld">পপদ</span>ন্তি কম্মধারযো। ‘‘পপদো’’তিপি পাঠো। তিকং পাদে। <span class="bld">পদ</span> গতিম্হি, ণো, পজ্জতেতি <span class="bld">পাদো।</span> পজ্জতে গচ্ছতীতি, অ। <span class="bld">চর</span>ম্হা করণে যু, <span class="bld">চরণং,</span> ইদং পুমে ৰিকপ্পেন, নিচ্চং নপুংসকে। অঙ্ঘিপ্যত্র, <span class="bld">অহি</span> গতিযং। ই, <span class="bld">হ</span>স্স <span class="bld">ঘো।</span></p>
<p class="bodytext"><a name="para278"></a><span class="paranum">২৭৮</span>. দ্বযং <a name="M0.0198"></a> হত্থাদ্যৰযৰে। <span class="bld">অঙ্গি</span> গত্যত্থো, অ। <span class="bld">অৰ</span>পুব্বো <span class="bld">যু</span> মিস্সনে, অ। পতীকো, অপঘনোপ্যত্র। <span class="bld">পতি</span>পুব্বা <span class="bld">ই</span>ম্হা কো। <span class="bld">অপ</span>পুব্বা <span class="bld">হনি</span>ম্হা অ, <span class="bld">ঘনা</span>দেসো চ।</p>
<p class="bodytext">দ্বযং পস্সট্ঠিম্হি। <span class="bld">পা</span> রক্খণে, সু, <span class="bld">ল়ি</span>কারৰণ্ণাগমো, সকত্থে কো, <span class="bld">প</span>স্স <span class="bld">ফো।</span> অল়াগমে <span class="bld">ফাসুকা।</span> ‘‘পাসুল়িকা, পাসুকা’’তিপি পাঠো। <span class="bld">ফুস</span> সম্ফস্সেতিপি ধাতু, তদা <span class="bld">উ</span>পচ্চযাদি।</p>
<p class="bodytext">দ্বযং অট্ঠিমত্তে। <span class="bld">অসু</span> খেপনে, ই, <span class="bld">স</span>স্স <span class="bld">ট্ঠো, অট্ঠি,</span> ইদং <span class="bld">পণ্ডকে</span> নপুংসকে ৰত্ততি। <span class="bld">ধা</span> ধারণে, তু, ইত্থী। কীকসং, কুল্লংপ্যত্র। <span class="bld">গলস্স</span> কণ্ঠস্স হেট্ঠিমন্তে জাতমট্ঠি <span class="bld">গলন্তট্ঠি। অক</span> গমনে, খো, সকত্থে কো।</p>
<p class="bodytext"><a name="para279-280"></a><span class="paranum">২৭৯-২৮০</span>. দ্বযং সিরসোট্ঠিখণ্ডে। সমুদিতে তু <span class="bld">করোটি,</span> ইত্থী <span class="note">[অমর ১৬.৬৯]</span>। <span class="bld">কপু</span> সামত্থিযে, অরো, কং সীসং পালেতীতি ৰা <span class="bld">কপ্পরো,</span> রস্সো, <span class="bld">ল</span>স্স <span class="bld">র</span>ত্তঞ্চ। কং পালযতীতি <a name="M0.0199"></a>, কম্মাদিম্হি ণো। ‘‘সিরোট্ঠিম্হি কপালো’থী, ঘটাদিসকলেপিচে’’তি <span class="bld">রুদ্দো</span> <span class="note">[চিন্তামণিটীকা ১৬.৬৮]</span>। কপালো অথীতি <span class="note">[অনিত্থীতি অত্থো]</span> ছেদো। <span class="bld">কপাল</span>সদ্দো ৰিকপ্পেন পুল্লিঙ্গো। <span class="bld">কডি</span> ছেদে, অরো। মহতী সিরা <span class="bld">মহাসিরা, সিরা</span>তি চ। <span class="bld">সি</span> বন্ধনে, রো।</p>
<p class="bodytext">তিকং সুসিরৰত্যং ৰাযুৰহন্তসিরাযং। তিৰিধা হি কাযসিরা একা ৰাযুৰহা, অপরা সুত্তমিৰাট্ঠিবন্ধিনী, অঞ্ঞা আহারৰাহিনী অন্তখ্যা। তত্র ততিযেন পঠমা, পঠমদুতিযেহি দুতিযা চ দীপিতা, ততিযা পন পরতো ৰক্খতি। <span class="bld">নহ</span> বন্ধনে, অরু। <span class="bld">সি</span> বন্ধনে, রো। <span class="bld">ধম</span> সদ্দে, যু। নদাদি, অনি ৰা, <span class="bld">ধমনী।</span></p>
<p class="bodytext">ততিযং দস্সেতুমাহ ‘‘রসগ্গসা’’ত্যাদি। রসং গসতীতি <span class="bld">রসগ্গসা, গস</span> অদনে। রসং হরতি নেতীতি <span class="bld">রসহরণী,</span> যু, নদাদি।</p>
<p class="bodytext">তিকং মংসে। <span class="bld">মন</span> ঞাণে, সো। <span class="bld">মিস</span> সদ্দে, <span class="bld">আ</span>পুব্বো আমসনে ৰা। <span class="bld">পিস</span> অৰযৰে, তো। পললং, কব্বংপ্যত্র।</p>
<p class="bodytext">দ্বযং আতপাদিনা সুক্খমংসে। তিলিঙ্গকন্তূতি <span class="bld">ত্ব</span>ন্তং লিঙ্গপদং। <span class="bld">ৰল, ৰল্ল</span> সংৰরণে, ঊরো, ইত্থিযং ‘‘ইত্থিযমতো <span class="bld">আ</span>পচ্চযো’’তি আ, <span class="bld">ৰল্লূরা।</span> উদ্ধং তত্তং <span class="bld">উত্তত্তং। তপ</span> সন্তাপে, তো।</p>
<p class="bodytext"><a name="para281"></a><span class="paranum">২৮১</span>. চতুক্কং লোহিতে। <span class="bld">রুহ</span> জননে, তো, <span class="bld">ইতো</span> ৰা। রুন্ঝতে চম্মেনাতি <span class="bld">রুধিরং,</span> ইরো। <span class="bld">সোণ</span> ৰণ্ণে, তো। <span class="bld">রঞ্জ</span> রাগে, তো। অসং, খতজংপ্যত্র <span class="note">[খতা জাযতে (চিন্তামণিটীকা ১৬.৬৪)]</span>।</p>
<p class="bodytext">তিকং <a name="M0.0200"></a> খেল়ে। <span class="bld">লা</span> আদানে, অলো, ইত্থিযমা, <span class="bld">লল</span> ইচ্ছাযং ৰা, ইত্থিযমা। <span class="bld">খেল</span> গতিযং, অ। <span class="bld">খল</span> চলনে, সঞ্চযে ৰা, ণো, ল়ত্তং, খং ৰা আকাসং ইলতীতি <span class="bld">খেল়ো। ইল</span> গতিযং, কম্মনি ণো, <span class="bld">ইল</span> গতিম্হি ৰা, অ, ইস্সে।</p>
<p class="bodytext">দ্বযং পিত্তে। <span class="bld">মা</span> পরিমাণে, ধু। <span class="bld">মদ</span> উম্মাদে ৰা, ণু, <span class="bld">দ</span>স্স <span class="bld">ধো।</span> মাযূতি পাঠে <span class="bld">ময</span> গতিযং, ণু। <span class="bld">মাধুমাযু</span>সদ্দা দ্বে <span class="bld">পুরিসে</span> পুল্লিঙ্গে। অপিদধাতীতি <span class="bld">পিত্তং। অপি</span>পুব্বো <span class="bld">ধা</span> পিধানে, তো, <span class="bld">অ</span>লোপো, ভুজাদি, <span class="bld">পিত্তং,</span> নপুংসকে।</p>
<p class="bodytext">দ্বযং সেম্হে। <span class="bld">সিলিস</span> সিলেসনে, চুরাদি, সিলিস্যতে অত্রেতি <span class="bld">সেম্হো,</span> মন, <span class="bld">লিস</span>স্স <span class="bld">হো,</span> ৰণ্ণৰিপরিযযো। ইতরত্র উমো, <span class="bld">সিলেসুমো।</span> কফোপ্যত্র, কেন তোযেন ফাতি ৰুদ্ধি যস্স <span class="bld">কফো,</span> নেরুত্তো।</p>
<p class="bodytext"><a name="para282-283"></a><span class="paranum">২৮২-২৮৩</span>. ৰিলীনো ৰিভূতো স্নেহো <span class="bld">ৰসা</span>ত্যুচ্চতে, <span class="bld">ৰস</span> নিৰাসে, আ। দ্বযং অৰিলীনস্নেহে। <span class="bld">মিদ</span> স্নেহনে, ণো। <span class="bld">ৰপ</span> বীজসন্তানে, অ, <span class="bld">ৰপা।</span> ‘‘ৰপা ৰিৰরমেদেসূ’’তি <span class="bld">নানত্থসঙ্গহে, অমরকোসে</span> পন মেদাদীনমেকত্থতা দীপিতা, ৰুত্তঞ্হি তত্থ ‘‘মেদো তু ৰপা ৰসা’’তি <span class="note">[অমর ১৬.৬৪]</span>।</p>
<p class="bodytext">তিকং চন্দনসুৰণ্ণাদ্যলঙ্কারকতসরীরসোভাযং। <span class="bld">কপু</span> সামত্থিযে, আকপ্পনং <span class="bld">আকপ্পো,</span> ণো। ‘‘নেপচ্ছে গেহমত্তে <a name="M0.0201"></a> চ, ৰেসো ৰেস্যাগহেপি <span class="note">[ৰেস্সগহেপি (ক॰)]</span> চে’’তি <span class="note">[চিন্তামণিটীকা ১৬.৯৯]</span> <span class="bld">রভসো। ৰস</span> কন্তিযং, <span class="bld">ৰিসি</span> ব্যাপনে ৰা, ণো। নিস্সেসতো পথনং পখ্যানং <span class="bld">নেপচ্ছং, পথ</span> পখ্যানে ঘ্যণ। পটিকম্মং, পসাধনংপ্যত্র।</p>
<p class="bodytext">ছক্কং হারাদ্যাভরণে। <span class="bld">মডি</span> ভূসাযং, করণে যু। <span class="bld">সাধ</span> সংসিদ্ধিযং, যু, <span class="bld">সাঠ</span> সঙ্খারগতীসু ৰা, <span class="bld">পসাঠনং,</span> মুদ্ধজদুতিযোত্র। <span class="bld">ভূস</span> অলঙ্কারে, করণেযেৰ যু। আভরিয্যতে তন্তি <span class="bld">আভরণং, ভর</span> ভরণে, কম্মনি যু। অলং ৰিভূসনং করিয্যতেনেনেতি <span class="bld">অলঙ্কারো,</span> ণো। <span class="bld">পিল়ন্ধ</span> ভূসনে, করণে যু। পরিক্খারোপ্যত্র <span class="note">[পরিকরোপ্যত্র (ক॰)]</span>।</p>
<p class="bodytext">দ্বযং মকুটে। <span class="bld">কির</span> ৰিকিরণে, ঈটো। <span class="bld">মকি</span> মণ্ডনে, উটো। মুকুটোতিপি পাঠো, এতে দ্বে অনিত্থী।</p>
<p class="bodytext">দ্বযং মকুটগ্গট্ঠে নাযকমণিম্হি। মকুটচূল়াযং চুম্বিতা মণি <span class="bld">চূল়ামণি।</span> মকুটসিরসি চুম্বিতা মণি <span class="bld">সিরোমণি।</span></p>
<p class="bodytext"><a name="para284"></a><span class="paranum">২৮৪</span>. দ্বযং উণ্হীসপট্টে। সিরসো ৰেঠনং <span class="bld">সিরোৰেঠনং। উ</span>পুব্বো <span class="bld">নহ</span> বন্ধনে, ঈসো, ৰণ্ণৰিকারো। যং বহুকালং দেব্যামনুস্সেস্বপি ভৰতি, তত্র কণ্ণাভরণে <span class="bld">কুণ্ডলা</span>দিদ্বযং। <span class="bld">কুডি</span> দাহে, অলো। <span class="bld">ৰেঠ</span> ৰেঠনে, কণ্ণস্স ৰেঠনং <span class="bld">কণ্ণৰেঠনং,</span> মুদ্ধজদুতিযোযং।</p>
<p class="bodytext">তিকং তাল়কাখ্যে কণ্ণাভরণে। কণ্ণানং ভূসনং <span class="bld">কণ্ণিকা, কণ্ণা</span> ভূসনে বহুললক্খণে ণিকো। কণ্ণচ্ছদনং <a name="M0.0202"></a> পূরতি যেন সো <span class="bld">কণ্ণপূরো।</span> কণ্ণস্স ৰিভূসনং <span class="bld">কণ্ণৰিভূসনং,</span> করণে যু। তালপত্তংপ্যত্র।</p>
<p class="bodytext"><a name="para285"></a><span class="paranum">২৮৫</span>. দ্বযং গীৰাভরণে। কণ্ঠস্স ভূসা <span class="bld">কণ্ঠভূসা,</span> থী। গীৰাযং ভৰং <span class="bld">গীৰেয্যং,</span> ভৰত্থে এয্যো, গীৰায আভরণং ৰা গীৰেয্যং, <span class="bld">গীৰ</span>তো আভরণে এয্যো।</p>
<p class="bodytext">দ্বযং মুত্তাৰলিযং। হরীযতে মনো যেন <span class="bld">হারো।</span> মুত্তানং আৰলি পন্তি <span class="bld">মুত্তাৰলি।</span> হারাসদ্দোপ্যত্র।</p>
<p class="bodytext">চতুক্কং পকোট্ঠাভরণে। পকোট্ঠো নাম কপ্পরস্সাধোভাগো। <span class="bld">নী</span> নযে, উরো, <span class="bld">ইযা</span>দেসো। <span class="bld">ৰল</span> সংৰরণে, অযো, অনিত্থী, <span class="bld">নিযুরো</span>পি। <span class="bld">কট</span> ৰসাৰরণগতীসু, ণ্ৰু। পরি সমন্ততো হরতি চিত্তং যন্তি <span class="bld">পরিহারকং,</span> ণ্ৰু। অৰাপকোপ্যত্র।</p>
<p class="bodytext"><a name="para286-287"></a><span class="paranum">২৮৬-২৮৭</span>. দ্বযং মুত্তাদিঘটিতৰলযৰিকত্যাভরণে। <span class="bld">কা</span> সদ্দে, <span class="bld">কণ</span>পচ্চযো, <span class="bld">কণ</span> সদ্দে ৰা, দ্বিত্তং, <span class="bld">কঙ্কণং, ককি</span> গত্যত্থে <a name="M0.0203"></a> ৰা, যু, <span class="bld">ককি</span> লোল্যে ৰা, কঙ্কতি যেনাতি <span class="bld">কঙ্কণং,</span> করণে যু। করস্স ভূসা <span class="bld">করভূসা,</span> থী।</p>
<p class="bodytext">দ্বযং খুদ্দঘণ্টিকাযং। কিং কুচ্ছিতং কণতীতি <span class="bld">কিঙ্কণী,</span> নদাদি। কিঙ্কিণীতিপি পাঠন্তরং, তদা যদাদি। খুদ্দা এৰ ঘণ্টা <span class="bld">খুদ্দঘণ্টিকা,</span> সকত্থে কো, <span class="bld">ঘট</span> চলনে।</p>
<p class="bodytext">দ্বযং অঙ্গুল্যাভরণে। অঙ্গুলিযং ভৰং <span class="bld">অঙ্গুলীযকং,</span> ঈযো, সকত্থে কো, অঙ্গুলীনমাভরণং <span class="bld">অঙ্গুল্যাভরণং।</span> উম্মিকাপ্যত্র। তমেৰাঙ্গুলীযকং <span class="bld">সাক্খর</span>মক্খরৰন্তং ‘‘মুদ্দিকা, অঙ্গুলিমুদ্দা’’তি চোচ্চতে। <span class="bld">মুদ</span> তোসে, ণ্ৰু, আ, <span class="bld">মুদ্দিকা,</span> ফলৰিসেসেপ্যযং। অঙ্গুলিযং ভৰা মুদ্দা <span class="bld">অঙ্গুলিমুদ্দা।</span></p>
<p class="bodytext">দ্বযং ইত্থিকট্যাভরণে। <span class="bld">রস</span> সদ্দে, কত্তরি যু, আ, <span class="bld">রসনা।</span> সাযেৰ <span class="bld">ইনী</span>ম্হি <span class="bld">রসনী।</span> ‘‘সারে ধনিম্হি রসনং, জিব্হাযং রসনা ন সো’’তি <span class="bld">রুদ্দো।</span> মেহনস্স খস্স মালা <span class="bld">মেখলা</span>তি নিরুত্তি, মেহনিন্দ্রিযস্স মালাত্যত্থো। কাঞ্চী সত্তকী, সারসনংপ্যত্র।</p>
<p class="gatha1">একযট্ঠি ভৰে কাঞ্চী, মেখলা ত্ব’ট্ঠযট্ঠিকা।</p>
<p class="gathalast">রসনা সোল়সা ঞেয্যা, কলাপা পঞ্চৰীসতি <span class="note">[কলাপো পঞ্চৰীসকো (চিন্তামণিটীকা ১৬.১০৮)]</span>॥</p>
<p class="bodytext">তিকং সোৰণ্ণে পগণ্ডভূসনে। পগণ্ডো নাম কপ্পরস্সোপরিভাগো। <span class="bld">কে</span> সদ্দে, উরো, <span class="bld">যা</span>গমো। <span class="bld">অঙ্গ</span> গমনে। দো। বাহুমূলস্স, বাহুমূলে ৰা ভৰং ৰিভূসনং <span class="bld">বাহুমূলৰিভূসনং।</span></p>
<p class="bodytext"><a name="para288"></a><span class="paranum">২৮৮</span>. চতুক্কং ইত্থিচরণৰিভূসনে। অঙ্গদাকারং পাদভূসনং <span class="bld">পাদঙ্গদং। মজি</span> সদ্দত্থো, ঈরো, পাদে কটকং <span class="bld">পাদকটকং।</span> ঊনং পাদং পূরেতীতি <span class="bld">নূপুরো,</span> ৰণ্ণৰিপরিযযো। পাদকটকো চ নূপুরো চেতি <span class="bld">কটক</span>সদ্দস্স পুল্লিঙ্গেপি পৰত্তনতো <a name="M0.0204"></a> দ্বন্দসমাসো। তুলাকোটি, হংসকোপ্যত্র। <span class="bld">তুল</span> গতিকোটিল্যে। কুটিলকোটিত্তা <span class="bld">তুলাকোটি,</span> পুমে। হংসগতিত্তা <span class="bld">হংসকো।</span></p>
<p class="bodytext"><a name="para289"></a><span class="paranum">২৮৯</span>. মুখফুল্লাদযো অলঙ্কারপ্পভেদা সিযুং। মুখফুল্লং নাম সুৰণ্ণমযো মুখালঙ্কারো, মুখে ফুল্লতীতি <span class="bld">মুখফুল্লং, ফুল্ল</span> ৰিকসনে, দন্তাদীসু সুৰণ্ণমযালঙ্কারোপি মুখফুল্লমেৰ। <span class="bld">উণ্ণতং</span> সুৰণ্ণাদিরচিতং নলাটাভরণং, <span class="bld">উ</span>পুব্বো <span class="bld">নমু</span> নমনে। এত্থ চ মুখফুল্লুণ্ণতানং ৰিসেসং ৰিপরিযযেনাপীতি ৰদন্তি। গাৰীনং থনাকারত্তা গত্থনং, ওস্সত্তং, তমেৰ উত্তমত্তা <span class="bld">উগ্গত্থনং,</span> চতুযট্ঠিকো হারভেদো। <span class="bld">গমু</span> গমনে, ণ্ৰু, দ্বিত্তং, অস্সিত্তঞ্চ, <span class="bld">গিঙ্গমকং,</span> বাত্তিংসযট্ঠিকো হারভেদোৰ। <span class="bld">আদিনা</span> অদ্ধহারো, মাণৰকো, একাৰলী, নক্খত্তমালাদযো হারভেদা চ সঙ্গয্হন্তি <span class="note">[অমর ১৬.১০৬]</span>।</p>
<p class="bodytext"><a name="para290"></a><span class="paranum">২৯০</span>. পজ্জং ৰত্থমত্তে। <span class="bld">চিল</span> ৰস্সনে, চিল্যতে অচ্ছাদীযতেতি, ণো, থিযং <span class="bld">চেলী।</span> ছদ সংৰরণে, <span class="bld">আ</span>পুব্বো করণে, যু। <span class="bld">ৰস</span> অচ্ছাদনে, ৰস্যতে অচ্ছাদীযতেতি <span class="bld">ৰত্থং,</span> থো। <span class="bld">ণ</span>ম্হি <span class="bld">ৰাসো। যু</span>ম্হি <span class="bld">ৰসনং। অম</span> গমনে, করণে যু, <span class="bld">অংসুকং,</span> রংসিপরিযাযোপ্যযং। <span class="bld">অম্ব</span> সদ্দে, কত্তরি অরো। <span class="bld">পট</span> গমনে, করণে অ, সোভনচেলেপ্যযং। <span class="bld">দু</span> গমনে, করণে সো, দ্বিত্তং, দুরূপং অসতি খেপতীতি ৰা <span class="bld">দুস্সং,</span> দুরূপং অসতি দীপেতীতি ৰা <span class="bld">দুস্সং, দু</span>পুব্বো <span class="bld">অস</span> দিত্তিযং <a name="M0.0205"></a>। <span class="bld">চল</span> ৰসনে, অস্সোত্তং, ল়ত্তঞ্চ। <span class="bld">সট</span> রুজাৰিসরণগত্যাৰসানেসু, ণ্ৰু।</p>
<p class="bodytext"><a name="para291"></a><span class="paranum">২৯১</span>. পজ্জং ৰত্থভেদে। তত্রাদিদ্বযং দুকূলখ্যে ৰত্থে। <span class="bld">খু</span> সদ্দে, মো, <span class="bld">খুম</span>সদ্দা ৰিকারে ণো, খুমায ৰিকারো <span class="bld">খোমং,</span> খুমা নাম অতসী, তব্বক্কলসম্ভৰং ৰত্থং, ৰাচ্চলিঙ্গোযং। <span class="bld">কূল</span> আৰরণে, দুক্খেন কুল্যতেতি <span class="bld">দুকূলং,</span> দুমেহি জাতং কূলন্তি ৰা <span class="bld">দুকূলং।</span> কেচি পন ‘‘দুকূলম্পি একং ৰত্থন্তরং, ন খোমনাম’’ন্তি ৰদন্তি। তং ‘‘খোম’মট্টে দুকূলে চ, অতসীৰসনেপি চ’’, ‘‘খোম’মট্টে দুকূলেচা’’তি <span class="bld">নানত্থসঙ্গহতিকণ্ডসেসেসু</span> <span class="note">[নানত্থসঙ্গহ ৩.৩.২৯৫]</span> ৰুত্তত্তা ন গহেতব্বং। কোসো নাম কিমিগব্ভো, ততো জাতত্তা <span class="bld">কোসেয্যং,</span> এয্যো, ‘‘কোসেয্যং কিমিকোসোত্থ’’ন্তি <span class="note">[অমর ১৬.১১১]</span> হি ৰুত্তং। কোসেয্যমেৰ ধোতং পট্টুণ্ণং নাম, ৰুত্তঞ্চ ‘‘পট্টুণ্ণং ধোতকোসেয্য’’ন্তি <span class="note">[অমর ১৬.১১৩]</span>। পত্তুণ্ণন্তিপি পাঠন্তরং। পট্টুণ্ণরট্ঠে জাতত্তা <span class="bld">পট্টুণ্ণ</span>ন্তিপি ৰদন্তি। <span class="bld">কমু</span> কন্তিযং, কমনীযত্তা <span class="bld">কম্বলো,</span> রঙ্কুনামকস্স হরিণৰিসেসস্স লোমেনসঞ্জাতৰত্থং <span class="note">[রাঙ্কৰং ৰিগরোমজং (অমর ১৬.১১১)]</span>, অলো, <span class="bld">ৰা</span>গমো চ মজ্ঝে। <span class="bld">ৰা</span>সদ্দো <span class="bld">কম্বল</span>সদ্দস্স নপুংসকত্তং সমুচ্চিনোতি। <span class="bld">রল্লকো</span>পি <span class="note">[অমর ১৬.১১৬]</span> কম্বলপরিযাযো। <span class="bld">সণ</span> সদ্দে, কত্তরি অ, সণো নাম থিরত্তচো একো রুক্খযোনি, যস্স তচেন কেৰট্টাদযো জালাদীনি করোন্তি, সণস্স ৰিকারো <span class="bld">সাণং,</span> ৰত্থং। মিগলোমানি কোট্টেত্বা সুখুমানি কত্বা কতমম্বরং <span class="bld">কোটুম্বরং, কুট</span> ছেদনে, উস্সো, অস্সু, কোটুম্বরট্ঠেজাতত্তা ৰা <span class="bld">কোটুম্বরং।</span> ভঙ্গং নাম খোমাদীনি সব্বানি <a name="M0.0206"></a> একজ্ঝানি ৰোমিস্সেত্বা কতৰত্থং, <span class="bld">ভন্জ</span> অৰমদ্দনে, অথ ৰা ভঙ্গং নাম সাণফলং, তব্বিকারত্তা ৰত্থং <span class="bld">ভঙ্গং,</span> ৰুত্তঞ্চ <span class="bld">নানত্থসঙ্গহে</span> ‘‘ভঙ্গা সাণাখ্যসস্সেপী’’তি। <span class="bld">সস্স</span>সদ্দেন চেত্থ ফলং ৰুত্তং, ‘‘রুক্খাদীনং ফলং সস্স’’ন্তি <span class="note">[অমর ১৪.১৫]</span> ৰচনতো। ভঙ্গম্পি ৰাকমযমেৰাতি কেচি। <span class="bld">ৰত্থন্তরং</span> ৰত্থৰিসেসো। <span class="bld">আদিনা</span> কপ্পাসাদযোপি গহিতা।</p>
<p class="bodytext"><a name="para292-293"></a><span class="paranum">২৯২-২৯৩</span>. চতুক্কং পরিধানভূতে অধোৰত্থে। অধোভাগে ৰসীযতেতি <span class="bld">নিৰাসনং, নি</span>সদ্দো অধোভাগস্স জোতকো। <span class="bld">ৰস</span> অচ্ছাদনে, কম্মনি যু। বাহুল্যেন অন্তরে মজ্ঝে ভৰং <span class="bld">অন্তরীযং,</span> ঈযো। সমানলিঙ্গত্তা দ্বন্দো। অন্তরে ভৰং <span class="bld">অন্তরং,</span> ণো। অন্তরে মজ্ঝে ভৰো ৰাসো <span class="bld">অন্তরৰাসকো,</span> সকত্থে কো। উপসংব্যানংপ্যত্র <span class="note">[অমর ১৬.১১৭]</span>।</p>
<p class="bodytext">পঞ্চকং উপরিধানে। <span class="bld">ৰর</span> অচ্ছাদনে, <span class="bld">প</span>পুব্বো, কম্মনি ণো, উভযত্রাপি ৰুদ্ধি, <span class="bld">পাৰারো।</span> উত্তরস্মিং দেহভাগে আসজ্জতেতি <span class="bld">উত্তরাসঙ্গো, আ</span> পুব্বো <span class="bld">সঞ্জ</span> সঙ্গে। উপরি সংৰীযতে পিধীযতে বাহুল্যেনাতি, যু। <span class="bld">উপসং</span>পুব্বো <span class="bld">ৰী</span> তন্তসন্তানে। উত্তরস্মিং দেহভাগে ভৰং ৰিজ্জমানং <span class="bld">উত্তরং, উত্তরীয</span>ঞ্চ, ণো, ঈযো চ। সংব্যানংপ্যত্র।</p>
<p class="bodytext">নৰং ৰত্থং অহতন্তি <span class="bld">মতং</span> কথিতং, ন হঞ্ঞতি যং পাসাণাদীহীতি <span class="bld">অহতং।</span> তন্ততো অচিরমাহরিতং ৰত্থং। অনাহতং, নিপ্পৰাণি, তন্তকংপ্যত্র। ৰুত্তঞ্চ ‘‘অনাহতং নিপ্পৰাণি, তন্তকঞ্চ নৰম্বরে’’তি <span class="note">[অমর ১৬.১১২]</span>।</p>
<p class="bodytext">দ্বযং <a name="M0.0207"></a> চিরকালত্তা নিদ্দসে জিণ্ণৰত্থে। নত্থি অন্তো দসা যস্স <span class="bld">নন্তকং,</span> সকত্থে কো। কুচ্ছিতো পটো <span class="bld">কপ্পটো, কপ্প</span> ৰিতক্কে ৰা, অটো। দ্বযং অথিরৰত্থে, জিণ্ণৰসনং অথিরং ৰত্থং। ‘‘পট’’ইতি চরতি ফোটতীতি <span class="bld">পটচ্চরং,</span> পটচ্চরমেৰ <span class="bld">পল়চ্চরং,</span> ল়ত্তং।</p>
<p class="bodytext"><a name="para294"></a><span class="paranum">২৯৪</span>. দ্বযং কোটিকাদিসন্নাহে, চোল়ে চ। <span class="bld">কচ</span> বন্ধনে, উকো, নিগ্গহীতাগমো চ। ৰাণং সরং ৰারযতীতি <span class="bld">ৰারৰাণো,</span> কম্মনি ণো, অভিধানতো <span class="bld">ৰার</span>স্স পুব্বনিপাতো, অনিত্থিযমেতে। ৰত্থস্স অৰযৰে <span class="bld">দসা</span>সদ্দো ইত্থী। ‘‘দসা ৰত্যমৰত্থাযং, ৰত্থংসে বহুম্হি দ্বিসূ’’তি <span class="note">[চিন্তামণিটীকা ১৬.১১৪]</span> <span class="bld">রভসো। দা</span> ছেদনে, কম্মনি সো, রস্সো।</p>
<p class="bodytext"><span class="bld">উত্তমঙ্গম্হি</span> সীসে যো কঞ্চুকো সুৰণ্ণাদিমযো, সো ‘‘নাল়িপত্তো’’তি কথিতো। নাল়িপত্তো তংসণ্ঠানো সুৰণ্ণাদিপটো নাল়িপত্তো। সীসকং, সিরিযং, সিরোহন্তিপি তস্স নামানি।</p>
<p class="bodytext"><a name="para295"></a><span class="paranum">২৯৫</span>. তিকং দীঘত্তে। <span class="bld">আ</span>পুব্বো <span class="bld">যমু</span> উপরমে, ণো। আ ভুসো যাতি গচ্ছতীতি ৰা <span class="bld">আযামো, যা</span> গতিপাপুণেসু, মো। দীঘস্স ভাৰো <span class="bld">দীঘতা। রুহ</span> জননে, ণো।</p>
<p class="bodytext">দ্বযং <a name="M0.0208"></a> ৰিত্থারে। ৰত্থৰিসযে ‘‘ওসারো’’তি রূল়্হে। সমন্ততো নয্হতীতি <span class="bld">পরিণাহো, নহ</span> বন্ধনে, ণো। ৰিত্থারেন সরণং ৰিসারো, সো এৰ <span class="bld">ৰিসালতা।</span></p>
<p class="bodytext"><a name="para296"></a><span class="paranum">২৯৬</span>. চতুক্কং চীৰরে। অরহতং ধজো <span class="bld">অরহদ্ধজো,</span> রূল়্হিযা তদঞ্ঞচীৰরেসু। কসাযেন, কসাৰেন চ রত্তং <span class="bld">কাসাযং, কাসাৰ</span>ঞ্চ, সমানলিঙ্গত্তা দ্বন্দো। চি চযে, ঈৰরো। ৰত্থখন্ধেহি চীযতেতি <span class="bld">চীৰরং।</span></p>
<p class="bodytext">মণ্ডলাদযো <span class="bld">তদঙ্গানি</span> সমূহভূতস্স চীৰরস্স অৰযৰানি। <span class="bld">মডি</span> ভূসাযং, অলো, <span class="bld">মণ্ডলং।</span> চীৰরপরিযন্তোযং মহাপথৰিযা চক্কৰাল়পব্বতো ৰিয চীৰরস্স সমন্ততো তিট্ঠতি। ৰিৰট্টো নাম চীৰরমজ্ঝগতমগ্গো, সো হি ৰিসুং ৰিসুং ৰট্টতীতি <span class="bld">ৰিৰট্টো</span>তি ৰুচ্চতি, <span class="bld">ৰট্ট</span> আৰট্টনে। কুসি নাম মগ্গানং মজ্ঝগতৰত্থখণ্ডং, <span class="bld">কুস</span> ছেদনে, কম্মনি ই, <span class="bld">কুসি,</span> পুমিত্থিযং।</p>
<p class="bodytext"><a name="para297"></a><span class="paranum">২৯৭</span>. ফলাদীনং যানি চত্তারি সন্তি, এতা ৰত্থস্স <span class="bld">যোনিযো</span> কারণানি ততো তদুপ্পত্তিতো। কপ্পাসিকং ৰত্থং <span class="bld">ফালং</span> নাম ফলৰিকারত্তা, ৰিকারে ণো, তীসু। যথা – ফালো পটো, ফালা চেলী, ফালং ৰত্থং। খোমাদযো পন পটা <span class="bld">তচব্ভৰা</span> তচতো সঞ্জাতা।</p>
<p class="bodytext"><a name="para298"></a><span class="paranum">২৯৮</span>. কোসেয্যং <a name="M0.0209"></a> ৰত্থং <span class="bld">কিমিজং</span> নাম। মিগলোমমযন্তু <span class="bld">কম্বলং।</span> দ্বযং ব্যৰধাযকপটে, কণ্ডপটেপীতি কেচি। <span class="bld">সমানত্থা</span> এতে দ্বে তুল্যত্থাত্যত্থো। <span class="bld">জু</span> গতিযং, ভূৰাদি, <span class="bld">জু</span> বন্ধনে ৰা, যু, <span class="bld">অনকা</span>দেসো, <span class="bld">সা</span> ইত্থী। তিরো করীযতি পিধীযতি যায, সা <span class="bld">তিরোকরণী,</span> যু। পতিসীরাপ্যত্র। <span class="bld">পতি</span>পুব্বো <span class="bld">সি</span> বন্ধনে, রো।</p>
<p class="bodytext"><a name="para299"></a><span class="paranum">২৯৯</span>. দ্বযং উপরিবন্ধপটে, <span class="bld">অথ</span>সদ্দোত্র লিঙ্গাদিজোতকো। উদ্ধং লোচতে বন্ধীযতেতি <span class="bld">উল্লোচং, লুচ</span> দস্সনে। চন্দাতপে ৰিতন্যতেতি <span class="bld">ৰিতানং, তনু</span> ৰিত্থারে, ণো, চুরাদি। দ্বযম্পি পুন্নপুংসকন্তি <span class="bld">ঈরিতং</span> কথিতং।</p>
<p class="bodytext">দ্বযং সিনানে। <span class="bld">নহ</span> সোচে, করণে যু, <span class="bld">সিনা</span> সোচে, করণে যু, ‘‘সিনানে’’তি সত্তম্যন্তং পদং। দ্বযং কুল্যাদিনা <span class="note">[কুট্যাদিনা (ক॰), কুজ্জনাদিনা (নিস্সয), কুঙ্কুমহলিদ্দাদিনা (চিন্তামণিটীকা ১৬.১২১)]</span> অঙ্গনিম্মলীকরণে। উব্বত্তীযতে ৰিসারীযতে মলমনেনেতি <span class="bld">উব্বত্তনং, ৰতু</span> ৰত্তনে, ভূৰাদি। <span class="bld">মজ্জ</span> সুদ্ধিযং, যু। <span class="bld">সম</span>ন্তি দ্বযমিদং সমানত্থং।</p>
<p class="bodytext"><a name="para300"></a><span class="paranum">৩০০</span>. তিকং নলাটকতে চিত্তকে। তিলকাকতি <span class="bld">তিলকো।</span> চিত্তকাকতি <span class="bld">চিত্তকং। চ</span>কারেন তমালপত্তাকতি <span class="bld">তমালপত্তং</span> <a name="M0.0210"></a>। সামঞ্ঞেন ৰিসেসকং, উভো <span class="bld">ৰিসেসকতিলকা</span> অনিত্থী, সেসদ্বযং নপুংসকং <span class="note">[অমর ১৬.১২৩]</span>।</p>
<p class="bodytext">তিকং চন্দনে, <span class="bld">চদি</span> হিলাদনে, হিলাদনং সুখাপনং, যু। গন্ধানং সারো উত্তমো <span class="bld">গন্ধসারো,</span> গন্ধযুত্তো সারো থিরংসো ৰা গন্ধসারো। মলযদীপগিরিম্হি জাযতীতি <span class="bld">মলযজো।</span> ভদ্দসিরীপ্যত্র।</p>
<p class="bodytext"><a name="para301"></a><span class="paranum">৩০১</span>. তিকং পীতচন্দনে। ‘‘গোসীস’’ইতি পব্বতে মলযে দেসে জাতং <span class="bld">গোসীসং,</span> গো ৰিয জলং ৰিয সীতন্তি ৰা গোসীতং, তদেৰ <span class="bld">ত</span>স্স <span class="bld">স</span>কারং কত্বা <span class="bld">গোসীসং।</span> তিলপণ্ণপ্পমাণপণ্ণযুত্ততায <span class="bld">তেলপণ্ণিকং।</span> মনং হরতীতি হরি, তমেৰ চন্দনন্তি <span class="bld">হরিচন্দনং।</span> পীতসারু, সুসীতংপ্যত্র। <span class="bld">গোসীসা</span>দযো তযো পুমে, নপুংসকে চ ৰত্তন্তি।</p>
<p class="bodytext">চতুক্কং রত্তচন্দনে। তিলপণ্ণপ্পমাণপণ্ণযুত্ততায <span class="bld">তিলপণ্ণী।</span> পুরিমেন ভেদকরণত্থং ন ৰুদ্ধি। পত্তমঙ্গমস্সেতি <span class="bld">পত্তঙ্গং,</span> খুদ্দপণ্ণতায অপ্পধানপত্তমিচ্চত্থো। ‘‘অঙ্গং গত্তন্তি কোপায-পতীকেস্বপ্পধানকে’’তি হি <span class="bld">নানত্থসঙ্গহে। রঞ্জ</span> রাগে, হেতুকত্তরি যু। রত্তৰণ্ণতায রত্তঞ্চ তং চন্দনঞ্চেতি <span class="bld">রত্তচন্দনং, অমরকোসে</span> পন <span class="bld">‘‘গোসীসা</span>দীনি <span class="bld">রত্তচন্দন</span>ন্তানি ৰিসেসে ৰত্তন্তী’’তি <span class="note">[অমর ১৬.১৩১]</span> ৰুত্তানি। তত্র গোসীসস্স যথাৰুত্তোযেৰত্থো। ধৰলং, সুসীতলং, চন্দনং, তেলপণ্ণিকং মলযপব্বতদেসজমেৰ। <span class="bld">হরি</span> মণ্ডূকো, তদাকারে পব্বতে জাতং চন্দনং <span class="bld">হরিচন্দনং।</span> পক্কম্বফলগন্ধি পীতৰণ্ণং। <span class="bld">তিলপণ্ণীপত্তঙ্গানি</span> রত্তচন্দনসদিসস্স রত্তসারস্স একস্স চন্দনস্স নামানি।</p>
<p class="bodytext">দ্বযং <a name="M0.0211"></a> রত্তচন্দনে। অথ ৰা তিলপণ্যাদীনি চত্তারি লোহিতচন্দনসদিসস্স রত্তসারস্স একস্স চন্দনৰিসেসস্স নামানি। কুচন্দনংপ্যত্র। ‘‘পত্তঙ্গং রঞ্জনং রত্তং, পত্রঙ্গঞ্চ কুচন্দন’’ন্তি <span class="bld">রতনমালাযং।</span></p>
<p class="bodytext"><a name="para302"></a><span class="paranum">৩০২</span>. দ্বযং ৰণিজাদীনং ‘‘কাল়েযা’’ইতি রূল়্হেপীতকট্ঠে। কাল়ৰণ্ণং অনুসরতি সীলেনাতি <span class="bld">কাল়ানুসারী,</span> কাল়ৰণ্ণজনকোত্যত্থো। কাল়ং জনেতীতি কাল়িযং, <span class="bld">‘‘কাল়ীয</span>কন্তু কাল়েযং, ৰণ্ণদং কন্তিজাসক’’ন্তি <span class="note">[জাসকং কন্তিদাযকং (চিন্তামণিটীকা ১৬.১২৬)]</span> <span class="bld">ব্যাডি।</span></p>
<p class="bodytext">তিকং অগরুসামঞ্ঞে। <span class="bld">লূ</span> ছেদনে, হো। লহুনামত্তা <span class="bld">অগরু। র</span>স্স <span class="bld">ল</span>ত্তে <span class="bld">অগলু,</span> দ্বযং পুমে। ৰংসিকং, রাজারহং, কিমিজং, জোঙ্গকংপ্যত্র।</p>
<p class="bodytext">অস্মিং অগরুম্হি কাল়ে সতি ‘‘কাল়াগরূ’’ত্যুচ্চতে। মল্লিকাপুপ্ফগন্ধি অগরু পন মঙ্গল্যোচ্চতে।</p>
<p class="bodytext">দ্বযং সল্লকীদৰে। তুরুক্খো ৰুত্তো। <span class="bld">পিডি</span> সঙ্ঘাতে, ণ্ৰু। সিহলো, যাৰণোপ্যত্র।</p>
<p class="bodytext"><a name="para303"></a><span class="paranum">৩০৩</span>. দ্বযং মিগনাভিযং। <span class="bld">কত্থ</span> সিলাঘাযং, ঊরো, নদাদি, সকত্থে কো। মিগস্স মদো <span class="bld">মিগমদো,</span> মিগো মরতি যেনাতি ৰা মিগমরো, সো এৰ <span class="bld">মিগমদো।</span></p>
<p class="bodytext">দ্বযং <a name="M0.0212"></a> কুট্ঠে। <span class="bld">কুট</span> ছেদনে, ঠো, তো ৰা, ‘‘কুটাদীহি ঠো’’তি ঠো, <span class="bld">কুট্ঠং,</span> রোগভেদেপি। অত্তনো ছাযূপগতে অজে পালেতীতি <span class="bld">অজপালকং,</span> ণ্ৰু। পারিভাব্যং, পাকলং <span class="note">[ফালকী (ক॰)]</span>, উপ্পলং, ৰাপ্পংপ্যত্র।</p>
<p class="bodytext">দ্বযং পিডঙ্গে। রোগং লুনন্তো অঙ্গতি গচ্ছতীতি <span class="bld">লৰঙ্গো।</span> দেৰানং কুসুমং পুপ্ফং <span class="bld">দেৰকুসুমং।</span> সিরিসঞ্ঞংপ্যত্র।</p>
<p class="bodytext">দ্বযং কুঙ্কুমে। কস্মীররট্ঠে জাতং <span class="bld">কস্মীরজং।</span> অগ্গিসিখং, ৰরং, ৰল্লীকং, পীতনং, রত্তসঙ্কোচং, পিসুনং, ধীরং লোহিতচন্দনংপ্যত্র।</p>
<p class="bodytext"><a name="para304"></a><span class="paranum">৩০৪</span>. দ্বযং ধুনকে। যক্খেহি কতো ধূপো <span class="bld">যক্খধূপো,</span> যক্খো দেৰো। সজ্জরুক্খস্স সিলেসো <span class="bld">সজ্জুলসো।</span> অস্সু, <span class="bld">সি</span>লোপো, এস্সত্তঞ্চ, সজ্জস্স রসো দৰো সজ্জুলসো, অস্সু, <span class="bld">ল</span>ত্তঞ্চ। সজ্জরসোতিপি পাঠো। রালো, সব্বরসো, বহুরূপোপ্যত্র।</p>
<p class="bodytext">তিকং তক্কোলে। <span class="bld">তক্ক</span> ৰিতক্কে, ওলো। <span class="bld">কুল</span> সঙ্খ্যানে, ণ্ৰু। কোসযুত্তং ফলমেতস্সাতি <span class="bld">কোসফলং।</span> দ্বযং জাতিফলে। কোসসহিতং জাতিফলমেতস্সাতি <span class="bld">জাতিকোসং।</span> জাতিফলমেতস্স, ন কিত্তিমন্তি <span class="bld">জাতিফলং।</span></p>
<p class="bodytext"><a name="para305"></a><span class="paranum">৩০৫</span>. পজ্জদ্ধং কপ্পূরে, ঘনো হুত্বা সরতীতি <span class="bld">ঘনসারো।</span> অব্ভমিৰ সিতং <span class="bld">সিতব্ভো,</span> অভিধানতো পুব্বনিপাতো, <span class="bld">কপ্প</span> <a name="M0.0213"></a> সামত্থিযে, ঊরো। চন্দসঞ্ঞো, হিমৰালুকো, হিমাব্হযোপ্যত্র।</p>
<p class="bodytext">পজ্জদ্ধং লাখাযং, আ ভুসো রত্তং করোতীতি <span class="bld">অলত্তকো, ল</span>ত্তং, ক্বি। <span class="bld">যু</span> মিস্সনে, ণ্ৰু। <span class="bld">লাখ</span> সোসনে, অ, <span class="bld">লা</span> আদানে ৰা, খো। <span class="bld">জন</span> জননে, তু, <span class="bld">ন</span>লোপো। দুমামযোপ্যত্র।</p>
<p class="bodytext"><a name="para306"></a><span class="paranum">৩০৬</span>. দ্বযং সরলদ্দৰে। সিরিযা লক্খিযা আৰাসো <span class="bld">সিরিৰাসো।</span> সরলনামকস্স রুক্খস্স দৰো রসো <span class="bld">সরলদ্দৰো।</span> পাযসো, ৰকধূপো, সিরিৰেট্ঠোপ্যত্র। ‘‘সিরিৰাসে পরমন্নে চ, পাযসো সম্মতো পুমে’’তি <span class="note">[চিন্তামণিটীকা ১৬.১২৯]</span> <span class="bld">রুদ্দো।</span> দ্বযং অঞ্জনে। <span class="bld">অঞ্জু</span> ব্যত্তিমক্খনগতিকন্তীসু, যু। <span class="bld">কজ্জ</span> ব্যসনে। কজ্জতি রোগন্তি <span class="bld">কজ্জলং,</span> অলো।</p>
<p class="bodytext">দ্বযং গন্ধগাহাপনচুণ্ণে, <span class="bld">ৰস</span> হিংসত্থো, ৰসতি দুগ্গন্ধন্তি ৰাসো, ণো, <span class="bld">ৰাস</span> উপসেৰাযং ৰা, <span class="bld">ৰস</span> নিৰাসে ৰা। সো এৰ চুণ্ণং। <span class="bld">যুজ</span> যোগে, কম্মনি ণো, ৰাসো এৰ যোগো <span class="bld">ৰাসযোগো।</span> দ্বযং ৰিলেপনমত্তে। <span class="bld">ৰণ্ণ</span> ৰণ্ণক্রিযাৰিত্থারগুণৰচনেসু, চুরাদি। ৰণ্ণযতীতি <span class="bld">ৰণ্ণকং।</span> ণ্ৰু। <span class="bld">লিপ</span> উপদেহে। ৰিলেপীযতেতি <span class="bld">ৰিলেপনং,</span> কম্মনি যু।</p>
<p class="bodytext"><a name="para307"></a><span class="paranum">৩০৭</span>. যো গন্ধমাল্যধূপাদীহি ৰত্থতম্বুলাদীনং সঙ্খারো, তং ‘‘ৰাসন’’মিত্যুচ্চতে, <span class="bld">ৰাস</span> উপসেৰাযং, ৰাসীযতে সঙ্খরীযতেতি <span class="bld">ৰাসনং,</span> যু।</p>
<p class="bodytext">তিকং <a name="M0.0214"></a> পুপ্ফদামে। <span class="bld">মা</span> মানে, লো, <span class="bld">মল</span> ধারণে ৰা, অ। মালোৰ মাল্যং। <span class="bld">দম</span> গতিযং, পুপ্ফানি দমন্ত্যত্রেতি <span class="bld">পুপ্ফদামং,</span> পুপ্ফানং রাসিকরণট্ঠানমিচ্চত্থো। <span class="bld">দা</span> লৰনে ৰা, মো। <span class="bld">অমরকোসে</span> পন ‘‘মালামাল্যানি মুদ্ধনি পৰত্তায মালায নামানী’’তি <span class="note">[অমর ১৬.১৩৫]</span> ৰদতি। <span class="bld">মালমাল্য</span>সদ্দা পুপ্ফেপি, ‘‘মালা মাল্যং পসুনে’’তি হি <span class="bld">নানত্থসঙ্গহে।</span> দ্বযং গন্ধগ্গাহিতে ৰত্থাদো। <span class="bld">ভূ</span> সত্তাযং, কম্মনি তো, ৰুদ্ধাদি। ৰাসাপেতি গন্ধং গাহাপেতি যন্তি <span class="bld">ৰাসিতং, ৰস</span> নিৰাসে, কম্মে তো, তীসু, যথা – ভাৰিতো পটো, ভাৰিতা চেলী, ভাৰিতং ৰত্থং। ৰাসিতো, ৰাসিতা, ৰাসিতং ৰত্থং।</p>
<p class="bodytext"><a name="para308"></a><span class="paranum">৩০৮</span>. পঞ্চকং মুদ্ধমালাযং। <span class="bld">তসি</span> অলঙ্কারে, ভূৰাদি। উদ্ধং তসীযতেতি <span class="bld">উত্তংসো।</span> সিখাযং জাতো <span class="bld">সেখরো,</span> রো। মুদ্ধং অৰতি রক্খতীতি <span class="bld">অৰেল়া, অৰ</span> রক্খণে, এলো, ল়ত্তং। ‘‘আৰেল়া’’তিপি পাঠো, দীঘত্তং। সেখরো চ আৰেল়া চাতি দ্বন্দো। মুদ্ধনি অলঙ্কতং মাল্যং <span class="bld">মুদ্ধমাল্যং,</span> তস্মিং। <span class="bld">অৰ</span>পুব্বো <span class="bld">তসি</span> অলঙ্কারে, উদ্ধং তসীযতেতি অৰতংসো, সো এৰ <span class="bld">ৰটংসকো,</span> সকত্থে কো, <span class="bld">ত</span>স্স <span class="bld">টো,</span> অনেকত্থত্তা উপসগ্গনিপাতানং উদ্ধংভাৰজোতকো চেত্থ <span class="bld">অৰ</span>সদ্দোতি তথোত্তং।</p>
<p class="bodytext">তিকং সেয্যাযং। সযন্ত্যস্সং <span class="bld">সেয্যা,</span> যো। সযন্ত্যত্রেতি <span class="bld">সযনং, সেন</span>ঞ্চ। উভযত্রপি অধিকরণে যু, ইস্সে, <span class="bld">এ অয,</span> ইতরত্র এত্তং, ‘‘ৰা পরো অসরূপা’’তি অলোপো চ, সযনীপ্যত্র।</p>
<p class="bodytext">দ্বযং <a name="M0.0215"></a> মঞ্চে। <span class="bld">পরি</span>পুব্বো <span class="bld">অকি</span> লক্খণে, ণো, <span class="bld">ই</span>লোপো, <span class="bld">র</span>স্স <span class="bld">ল</span>ত্তং। <span class="bld">মচি</span> ধারণোচ্ছাযপূজনেসু, ভূৰাদি অ, সকত্থে কো। খটাপ্যত্র, খট্যতে আকঙ্খতে সযনত্থিকেহীতি <span class="bld">খটা, খট</span> আকঙ্খাযং।</p>
<p class="bodytext"><a name="para309"></a><span class="paranum">৩০৯</span>. দ্বযং মঞ্চাধারে। মঞ্চস্স আধারো <span class="bld">মঞ্চাধারো।</span> পটিপজ্জতি পৰত্ততি সেয্যা যেন, সো <span class="bld">পটিপাদো।</span> মঞ্চঙ্গে মঞ্চাৰযৰে <span class="bld">অটনি</span>সদ্দো ইত্থিযং, <span class="bld">অট</span> গমনত্থো, অনি, যু ৰা, নদাদি, রস্সো।</p>
<p class="bodytext"><a name="para310"></a><span class="paranum">৩১০</span>. কুল়ীরপাদাদযো ইমে চত্তারো <span class="bld">মঞ্চন্তরা</span> মঞ্চভেদা সিযুং। তত্থ কুল়ীরো কক্কটকো তস্স সণ্ঠানপাদত্তা <span class="bld">কুল়ীরপাদো।</span> অটনিযং আহচ্চো, আহচ্চ ৰা পাদো তিট্ঠতি যস্সাতি <span class="bld">আহচ্চপাদো,</span> পুব্বপক্খে ‘‘রিচ্চা’’তি যোগৰিভাগেন <span class="bld">রিচ্চ</span>পচ্চযন্তো <span class="bld">আহচ্চ</span>সদ্দো, পরপক্খে তু <span class="bld">ত্বা</span>পচ্চযন্তো, যস্স অটনিছিদ্দে পাদো পৰিসিত্বা তিট্ঠতি, সো আহচ্চপাদো। <span class="bld">মস</span> আমসনে, আরো, সকত্থে কো। যস্স পাদচ্ছিদ্দে অটনি পৰিসিত্বা তিট্ঠতি, সো <span class="bld">মসারকো।</span> বুন্দেন পাদেন সহ একাবদ্ধা অটনি যস্স সো <span class="bld">বুন্দিকাবদ্ধো,</span> একারস্সিত্তং। এত্থ চ মজ্ঝে দ্বিন্নং মঞ্চানং লক্খণং ৰিপরিযযেনাপি ৰদন্তি।</p>
<p class="bodytext"><a name="para311"></a><span class="paranum">৩১১</span>. দ্বযং সীসাধারে। ৰিসেসেন সীসং ৰহতীতি <span class="bld">বিব্বোহনং,</span> যু, <span class="bld">ব</span>ত্তং, অস্সোত্তঞ্চ। উপধীযতে সীসাসনং করীযতেতি <span class="bld">উপধানং,</span> যু, <span class="bld">ধা</span> ধারণে।</p>
<p class="bodytext">তিকং <a name="M0.0216"></a> সামঞ্ঞপীঠে। <span class="bld">পীঠ</span> হিংসাসংকিলেসেসু, ভূৰাদি, ণ্ৰু, আ। <span class="bld">যদাদি</span>না <span class="bld">কে</span> পচ্চযে ইত্থিকতাকারে পরে পুব্বো <span class="bld">অ</span>কারো <span class="bld">ই</span>কারমাপজ্জতে, <span class="bld">‘‘কে’’</span>তি কিং? চেতনা। ‘‘পচ্চযে’’তি কিং? বকা। ‘‘ইত্থী’’তি কিং? পাচকা। ‘‘কত’’ইতি কিং? ৰুত্তকম্মা, কম্মপচ্চযোযং, <span class="bld">ত</span>পচ্চযে পীঠং <span class="note">[মোগ্গল্লান ৪.১৪২ সুত্তম্পি পস্সিতব্বং]</span>। আসতে অস্মিন্তি <span class="bld">আসনং।</span></p>
<p class="bodytext">দ্বযং উত্তমারহপীঠে। <span class="bld">কুচ</span> সংপচ্চনকোটিল্যপতিথম্ভৰিলেখনেসু, ছো। ভদ্দং কল্যাণং পীঠং <span class="bld">ভদ্দপীঠং।</span> গজদন্তাদিমযকেসমজ্জনিযম্পি দ্বযমিদমাহু। তদা পসাধনী, কঙ্কতিকাপ্যত্র। <span class="bld">পীঠন্তরে</span> দীঘপীঠে <span class="bld">আসন্দী</span> মতা। <span class="bld">সদ</span> ৰিসরণগত্যাৰসানেসু, নদাদি, বিন্দাগমো চ।</p>
<p class="bodytext"><a name="para312"></a><span class="paranum">৩১২</span>. আযামৰিত্থারৰসেন মহন্তো আসনপ্পভেদো ‘‘কোজৰো’’তি মতো, <span class="bld">কুজু</span> থেয্যকরণে, ণো, কুযং পথৰিযং জৰতীতি ৰা <span class="bld">কোজৰো,</span> জু গতিযং। দীঘেন লোমেন যুত্তো আসনপ্পভেদো <span class="bld">‘‘গোনকো’’</span>তি মতো, <span class="bld">গু</span> সদ্দে, যু, সকত্থে কো, উস্সোত্তং।</p>
<p class="bodytext">দ্বযং অত্থরণে। মিগলোমপুণ্ণতায জাতং <span class="bld">উণ্ণামযং। থর</span> সন্থরণে, <span class="bld">পা</span>দিপুব্বোৰ, ন কদাচিপি <span class="bld">পা</span>দিরহিতো, আ ভুসো থরীযতেতি <span class="bld">অত্থরণং,</span> যু।</p>
<p class="bodytext">দ্বযং সংসিব্বনচিত্তকে। চিত্তরূপমস্সত্থীতি <span class="bld">চিত্তকং।</span> বাহুল্যেন ন <span class="bld">ই</span>কারাগমো। ৰানেন সংসিব্বনেন সঞ্জাতং চিত্তরূপমস্সাতি <span class="bld">ৰানচিত্তকং,</span> সকত্থে কো।</p>
<p class="bodytext"><a name="para313"></a><span class="paranum">৩১৩</span>. দ্বযং <a name="M0.0217"></a> নিরন্তরপুপ্ফপটে। ঘনং সন্ধিভূতং পুপ্ফরূপমেত্থাতি <span class="bld">ঘনপুপ্ফং।</span> পটলমেতিস্সাত্থীতি <span class="bld">পটলিকা,</span> ইকো। দ্বযং বহুমুদুলোমে সেতৰত্থে। <span class="bld">সি</span> সেৰাযং, সিৰত্থিকেহি সেৰীযতেতি <span class="bld">সেতো,</span> তো। <span class="bld">পট</span> গমনে, ণ্ৰু, <span class="bld">পটিকা,</span> অদ্ধেন্দুপাসাণেপি।</p>
<p class="bodytext">দ্বীসুপি পরিযন্তেসু যস্সা দসা সন্তি, সা <span class="bld">উদ্দলোমী,</span> উদিতং দ্বীসু লোমং দসা যস্সা সা <span class="bld">উদ্দলোমী,</span> ইস্সত্তং, দ্বিত্তঞ্চ। একস্মিং পরিযন্তেযেৰ দসা যস্সা <span class="bld">একন্তলোমী,</span> একস্মিং অন্তে পরিযন্তে লোমং দসা যস্সাত্থীতি <span class="bld">একন্তলোমী,</span> উদ্দলোমী চ একন্তলোমী চেতি <span class="bld">উদ্দলোমিএকন্তলোমিনো,</span> ‘‘পদানং সন্ধি ৰত্তিচ্ছাতো, ন সমাসন্তরগেসূ’’তি ৰুত্তেপি গাথাভাৰতো ছন্দোহানিভযা ৰিসন্ধি। যত্থ পন গাথাযম্পি <span class="note">[অগাথাযম্পি (?)]</span> ৰিসন্ধি ‘‘ধম্মসংৰণ্ণনায’ন্তিআদিমাহা’’ত্যাদীসু, তত্থ কথন্তি? ‘‘ন সমাসন্তরঙ্গেসূ’’তি ইমস্সানিচ্চত্তা তত্থাপি ন দোসো, ‘‘নেন নিদ্দিট্ঠমনিচ্চ’’ন্তি হি পরিভাসিতং <span class="note">[নঘটিতং অনিচ্চং (পরিভাসেন্দুসেখর ৯৭)]</span>।</p>
<p class="bodytext"><a name="para314"></a><span class="paranum">৩১৪</span>. <span class="bld">তদেৰ</span> যথাৰুত্তদ্বযমেৰ সোল়সন্নং ইত্থীনং <span class="bld">নচ্চযোগ্গং</span> নচ্চস্স যোগ্যট্ঠানভূতং ‘‘কুত্তক’’মিত্যুচ্চতে। <span class="bld">হি</span> পদপূরণে। ‘‘নচ্চযোগ্যম্হী’’তিপি পাঠো, তদা ভাৰসত্তমী। করোন্তি <a name="M0.0218"></a> এত্থ নচ্চন্তি <span class="bld">কুত্তকং, কর</span> করণে, তো, অস্সু, ভুজাদি, সকত্থে কো।</p>
<p class="bodytext">সীহাদিরূপেহি ৰিচিত্তরূপং ৰত্থং, আসনং ৰা <span class="bld">ৰিকতিকা</span> নাম ভৰে, একস্সেৰ হি কত্তুনো পকতিৰিকতিসঙ্খাতাৰত্থাৰসেন দ্বিত্তং, ৰত্তিচ্ছাৰসেন লিঙ্গসঙ্খ্যাৰিভত্তিভেদঞ্চ হোতি, যথা – মনুস্সা যক্খভত্তং অহেসুং, সত্তপ্পকরণানি অভিধম্মো নাম ভৰন্তি, দেৰদত্তো রজ্জং পাপুণাতীতি। যত্র হি পকতিযা ৰা ৰিকতিযা ৰাতি দ্বিন্নম্পি ৰুত্ততা সিযা, তত্র ৰাচকো পকতিযাযেৰ সঙ্খ্যং গণ্হাতি, নেতরস্স তন্নিস্সিতভাৰেনাপ্পধানতো <span class="note">[কচ্চাযনসারে ৬-৭ গাথাসু পস্সিতব্বং]</span>। যদা পন পকতিযা সম্বন্ধাদিভাৰং ৰত্তুমিচ্ছতি, তদা অত্তনা ৰত্তব্বস্স অঞ্ঞত্থস্সাভাৰা ৰিকতিপ্যুচ্চতে ৰাচকেন, যথা – দেৰদত্তস্স রজ্জং পাপুণাতি, ইধ পন লিঙ্গভেদেনেৰ ৰুত্তং ‘‘চিত্তং ৰিকতিকা ভৰে’’তি। ৰিকরীযতেতি <span class="bld">ৰিকতি।</span></p>
<p class="bodytext"><a name="para315"></a><span class="paranum">৩১৫</span>. কট্টিস্সকোসেয্যসঙ্খাতানং দ্বিন্নমত্থরণানং করণপ্পকারং দস্সেতুং অরিযাসামঞ্ঞমাহ <span class="bld">‘‘কট্টিস্স’’</span>মিচ্চাদি। কোসিযকট্টিস্সমযং কোসিযসুত্তকট্টিস্সৰাকেহি পকতমত্থরণং কট্টিস্সং নাম, ৰিরূপেকসেসৰসেন কোসিযঞ্চ কট্টিস্সঞ্চ কট্টিস্সানি, তেহি পকতং অত্থরণং <span class="bld">কট্টিস্সং।</span> কোসিযসুত্তেন পকতন্তু অত্থরণং <span class="bld">কোসেয্যং</span> নাম। <span class="bld">রতনপতিসিব্বিত</span>ন্তি ইদং দ্বিন্নম্পি ৰিসেসনং, অত্থরণঞ্চ ইতি <span class="bld">কমা</span> কমতো ‘‘ভৰে’’তি অজ্ঝাহরিতব্বং। <span class="bld">অত্থরণ</span>সদ্দস্সানুণ্ণামযেস্বপি পৰত্তনতো এত্থাপি ‘‘অত্থরণ’’ন্তি <a name="M0.0219"></a> ৰুত্তং, যথা – সুত্তং কম্মন্তি। এত্থ চ <span class="bld">চ</span>কারো পাদন্তত্তা গরূসু গণ্হিতব্বো, তেনেৰ হি সত্তপঞ্ঞাসমত্তা পরিপুণ্ণা হোন্তি, অরিযায হি পঠমপাদে দ্বাদসমত্তা, তথা ততিযে, দুতিযে অট্ঠারস, চতুত্থে পন্নরসমত্তাতি সম্পিণ্ডিতা সত্তপঞ্ঞাসমত্তা হোন্তি।</p>
<p class="bodytext"><a name="para316"></a><span class="paranum">৩১৬</span>. তিকং দীপে। <span class="bld">দীপ</span> দিত্তিযং, দিৰাদি। দিপ্পতীতি <span class="bld">দীপো,</span> ণো। ‘‘পদীপো’’তি অঞ্ঞপদনিৰত্তনত্থং উপসগ্গেন পদং ৰড্ঢিতং। <span class="bld">জুতি</span> দিত্তিযং, ভূৰাদি, ণো।</p>
<p class="bodytext">দ্বযং আদাসে। ‘‘পুমে তূ’’তি <span class="bld">ত্ব</span>ন্তং লিঙ্গপদং। আদিস্সতে অস্মিন্তি <span class="bld">আদাসো,</span> ণো, <span class="bld">আ</span>পুব্বো <span class="bld">দিস</span> পেক্খনে, ইস্সা। দিপ্পতি এত্থাতি <span class="bld">দপ্পণো,</span> যু, ইস্সত্তং। মকুরোপ্যত্র।</p>
<p class="bodytext">দ্বযং চম্মমযকীল়াগুল়কে। ৰাসভৰনেহি যুৰতীহি সহ কীল়াসম্ভৰা ঞেয্যা, তপ্পক্কমেনস্সাভিধানং। <span class="bld">গুডি</span> ৰেধনে, ণুকো, উস্সে, <span class="bld">গুদ্দ</span> কীল়াযমেৰ ৰা, তদা <span class="bld">দ</span>স্স <span class="bld">ণ্ডো। কদি</span> অব্হানে রোদনে চ, ণুকো, <span class="bld">কুদ্দ</span> কীল়াযমেৰ ৰা, উস্সত্তং, পু<span class="bld">ব্বদ</span>স্স <span class="bld">নো।</span></p>
<p class="bodytext">দ্বযং বীজনীমত্তে। <span class="bld">ৰটি</span> ৰিভাজনে, তালৰণ্টেহি কতত্তা <span class="bld">তালৰণ্টং।</span> ৰণ্টং নাম বীজনাদিকরণত্থং ৰিসুং ভাজিতো তালপত্তাৰযৰো, <span class="bld">তালৰণ্ট</span>সদ্দস্স যথাৰুত্তৰচনত্থযোগেপি সতি সঞ্ঞাসদ্দত্তা বীজনীসামঞ্ঞে পৰত্তি ৰেদিতব্বা। যদা পন তালৰণ্টেহি কতবীজনিমেৰ ৰত্তুমিচ্ছতি, তদা একেন <span class="bld">তাল</span>সদ্দেন ৰিসেসেত্বা ‘‘তালতালৰণ্ট’’ন্তি ৰত্তব্বং। যথা – তিলস্স তেলং, সুগতস্স সুগতচীৰরন্তি। বিজন্তি ৰাযুনা যোজযন্তি যায <a name="M0.0220"></a>, সা <span class="bld">বীজনী,</span> যু, নদাদি, <span class="bld">যুজ</span> যোগে, <span class="bld">য</span>স্স <span class="bld">ৰো,</span> উস্সী, <span class="bld">ৰজ</span> গতিযং ৰা অস্সী। ব্যজনংপ্যত্র।</p>
<p class="bodytext"><a name="para317"></a><span class="paranum">৩১৭</span>. দ্বযং চঙ্কোটকে। <span class="bld">কুট</span> ছেদনে, সকত্থে কো। <span class="bld">করডি</span> ভাজনত্থে, কো। দ্বযং কপ্পূরাদিসম্পুটে <span class="note">[সরূপকাদিসম্পুটে (ক॰)]</span>। সমুগ্গচ্ছতীতি <span class="bld">সমুগ্গো,</span> ক্বি। <span class="bld">পুট</span> সংসিলেসনে, ভূৰাদি, অ।</p>
<p class="bodytext">পজ্জদ্ধং মেথুনে। গামৰাসীনং ধম্মো আচারো <span class="bld">গামধম্মো, গাম</span>সদ্দেন চেত্থ গামৰাসিনো ৰুত্তা, যথা ‘‘গামো আগতো’’তি। অসতং অসপ্পুরিসানং ধম্মো, সদ্ধম্মপটিপক্খত্তা ৰা <span class="bld">অসদ্ধম্মো। ব্যয</span> খযে, ব্যযতি বলমেতেনাতি <span class="bld">ব্যৰাযো,</span> মজ্ঝে <span class="bld">ৰা</span>গমো, অথ ৰা ৰিগতো অযো ৰুড্ঢি তস্মাতি অৰাযো, অতিসযো অৰাযো <span class="bld">ব্যৰাযো।</span> মিথুনানং ইত্থিপুরিসানং সমানচ্ছন্দানং আচারো <span class="bld">মেথুনং,</span> তদঞ্ঞেসু উপচারো, <span class="bld">রমু</span> রমনে, ভাৰে, করণে ৰাতি।</p>
<p class="bodytext"><a name="para318"></a><span class="paranum">৩১৮</span>. চতুক্কং ৰিৰাহে। <span class="bld">ৰহ</span> পাপুণে, ণো। <span class="bld">উপ</span>পুব্বো <span class="bld">যমু</span> উপরমে, অ। অঞ্ঞমঞ্ঞস্স পাণিনো গহণং <span class="bld">পাণিগ্গহো। নী</span> নযে, অ। উব্বাহো, পাণিপীল়নংপ্যত্র।</p>
<p class="bodytext">ধম্মকামত্থা তযো ৰগ্গা ৰুচ্চন্তে। আগমনিদ্দিট্ঠো সমাচারো <span class="bld">ধম্মো।</span> ৰিসযৰিসযিসন্নিপাতজং সুখং <span class="bld">কামো।</span> সব্বোপকরণং <a name="M0.0221"></a> <span class="bld">অত্থো। সমোক্খকা</span> মোক্খসহিতা ধম্মকামত্থা চতুব্বগ্গো ৰুচ্চন্তে। তিৰগ্গেন ৰিসংযুত্তো <span class="bld">মোক্খো</span> নিব্বানং। তুল্যবলেহি পন ধম্মাদীহি চতূহি পধানেহি <span class="bld">চতুভদ্র</span> <span class="note">[অমর ১৭.৫৭]</span> মুচ্চতে।</p>
<p class="bodytext"><a name="para319-320"></a><span class="paranum">৩১৯-৩২০</span>. দ্বযং খুজ্জে। কুচ্ছিতং ৰজ্জতীতি <span class="bld">খুজ্জো,</span> কস্স <span class="bld">খো, ৰ</span>লোপো, ণো। <span class="bld">গডি</span> নিন্দাযং, উলো।</p>
<p class="bodytext">তিকং রস্সসরীরে পুগ্গলে। <span class="bld">রস</span> সদ্দে, সো। ব্যামপ্পমাণং ন লাতীতি <span class="bld">ৰামনো,</span> নেরুত্তো। রস্সো চ ৰামনো চেতি দ্বন্দো। <span class="bld">লকুডি</span> ৰামনত্থে, অ, সকত্থে কো, লকু ৰিয ঘটিকা ৰিয ডেতি পৰত্তেতীতি ৰা <span class="bld">লকুণ্ডকো।</span></p>
<p class="bodytext">পঞ্চকং পঙ্গুল়জনে। পরেন অঙ্গতীতি <span class="bld">পঙ্গুল়ো,</span> উলো। পীঠেন সপ্পতি সীলেনাতি <span class="bld">পীঠসপ্পী, সপ্প</span> গমনে, <span class="bld">উ</span>পচ্চযে <span class="bld">পঙ্গু,</span> দ্বীসু। ছিন্নো গমনাদিইরিযাপথো যস্সাতি সো <span class="bld">ছিন্নিরিযাপথো।</span> ৰিগতা অক্খসদিসা জঙ্ঘা যস্সাতি <span class="bld">পক্খো,</span> যথা হি রথস্স অক্খে ভিন্নে গমনং ন সিজ্ঝতি, তথেৰ তস্সাপি অক্খজঙ্ঘায ভিন্নাযাতি ওপম্মসংসন্দনং।</p>
<p class="bodytext">দ্বযং খঞ্জে। <span class="bld">খজি</span> গতিৰেকল্যে, ভূৰাদি, খঞ্জতীতি, অ। <span class="bld">খোডি</span> গতিপটিঘাতে, কো।</p>
<p class="bodytext">দ্বযং <a name="M0.0222"></a> অৰাক্যে। ৰত্তুমসক্কুণেয্যত্তা মিগসদিসোতি <span class="bld">মূগো,</span> ইস্সূ। সুঞ্ঞং ৰচো যস্সাতি সো <span class="bld">সুঞ্ঞৰচো।</span></p>
<p class="bodytext">হত্থাদিৰঙ্কো পুরিসো ‘‘কুণী’’ত্যুচ্চতে। কুণনং কুণো হত্থাদিৰেকল্যং, তমেতস্সত্থীতি <span class="bld">কুণী,</span> অথ ৰা <span class="bld">কুণ</span> সঙ্কোচনে, ঈ, কুচ্ছিতং নযতীতি ৰা <span class="bld">কুণী, ণ</span>ত্তং, ‘‘হত্থেন কুণী, পাদেন কুণী’’ইচ্চাদিপযোগা। দ্বযং অপাঙ্গদস্সনে জনে। <span class="bld">ৰল</span> সংৰরণে, ইরো। কুচ্ছিতং করোতীতি <span class="bld">কেকরো,</span> উস্সে।</p>
<p class="bodytext"><a name="para321"></a><span class="paranum">৩২১</span>. দ্বযং নিক্কেসসীসে। নিক্কেসং সীসমেতস্স, <span class="bld">খল</span> খলনে, সঞ্চযে চ, আটো, নিক্কেসত্তা খং তুচ্ছং সীসং লাতীতি <span class="bld">খল্লাটো,</span> টো।</p>
<p class="bodytext">তিকং খুরমুণ্ডসীসে। <span class="bld">মুণ্ড</span> খণ্ডনে, ভূৰাদি, অ। <span class="bld">ভণ্ড</span> পরিভাসনে, উ, সকত্থে কো, <span class="bld">মুণ্ডকো,</span> মুণ্ডিকোপ্যত্র।</p>
<p class="bodytext">অক্খীনং মজ্ঝে একেনাক্খিনা সুঞ্ঞো কাণো নাম, <span class="bld">কণ</span> সদ্দগতিনিমীলনেসু, ণো, কণতি নিমীলতীতি <span class="bld">কাণো,</span> তং পনস্স নিমীলনং একেনেৰক্খিনা। <span class="bld">অট্ঠকথা</span>দীসু পন ‘‘কাণোতি একচ্ছিকাণো, উভযচ্ছিকাণো ৰা’’তি <span class="note">[সং॰ নি॰ অট্ঠ॰ ১.১.১৩২]</span> ৰুত্তং। <span class="bld">দ্বযেন</span> অক্খিদ্বযেন সুঞ্ঞো <span class="bld">অন্ধো</span> নাম, <span class="bld">অন্ধ</span> দস্সনূপসংহারে, অ।</p>
<p class="bodytext"><a name="para322"></a><span class="paranum">৩২২</span>. দ্বযং <a name="M0.0223"></a> নট্ঠসোতপ্পসাদে। <span class="bld">বন্ধ</span> বন্ধনে, ইরো। <span class="bld">ন</span>লোপো। সুতি কণ্ণো হীনো ৰিকলো যস্সাতি <span class="bld">সুতিহীনো।</span> এল়োপ্যত্র।</p>
<p class="bodytext">তিকং গিলানসামঞ্ঞে। <span class="bld">গিল</span> হাসক্খযে, যু, ব্যাধিরোগোসঞ্জাতো যস্স <span class="bld">ব্যাধিতো। অত</span> সাতচ্চগমনে, অধিকরণে, কত্তরি ৰা উরো, <span class="bld">আতুরো,</span> দীঘাদি। আমযাৰী, ৰিকতো, অপটু, অব্ভমিতো, অব্ভান্তোপ্যত্র।</p>
<p class="bodytext">উম্মাদো ৰাতাদিপকোপো রোগৰিসেসো, তব্বতি উম্মত্তো, <span class="bld">মদ</span> উম্মাদে, উগ্গতেহি ৰাতাদিদোসেহি মদযতীতি <span class="bld">উম্মাদো,</span> ণো। <span class="bld">খুজ্জা</span>দযো <span class="bld">উম্মত্ত</span>ন্তা ৰাচ্চলিঙ্গে যুত্ততায ৰাচ্চলিঙ্গিকা, যথা – খুজ্জো পুরিসো, খুজ্জা ইত্থী, খুজ্জং নপুংসকং। উম্মত্তো পুরিসো, উম্মত্তা ইত্থী, উম্মত্তং নপুংসকং।</p>
<p class="bodytext"><a name="para323"></a><span class="paranum">৩২৩</span>. নৰকং রোগমত্তে। <span class="bld">তকি</span> কিচ্ছজীৰনে, ভূৰাদি, আ ভুসো তঙ্কতীতি <span class="bld">আতঙ্কো,</span> অ। <span class="bld">অম</span> রোগে, যো, <span class="bld">ময</span> গতিম্হি ৰা, অথ ৰা <span class="bld">অম</span> রোগে, চুরাদি, আমযতি রুজ্জতীতি <span class="bld">আমযো,</span> অ, কারিতলোপাভাৰো। <span class="bld">ৰিধ</span> ৰিজ্ঝনে, ৰিজ্ঝতীতি <span class="bld">ব্যাধি,</span> ই, <span class="bld">অ</span>কারৰণ্ণাগমো, <span class="bld">বাধ</span> ৰিবাধাযং ৰা, তদা <span class="bld">যা</span>গমো, ৰিৰিধা ৰা আধযো মনোপীল়া যস্মিংস <a name="M0.0224"></a> <span class="bld">ব্যাধি, ‘‘পুমে</span> আধি মানসী ব্যথা’’তি <span class="note">[অমর ৮.২৮]</span> হি <span class="bld">অমরকোসে</span> ৰুত্তং। রোগেগদো, কুৰেরাযুধে গদা, গদো ভাথরিকণ্হস্স, ‘‘আমযে চাযুধে গদা’’তি হি <span class="bld">নানত্থসঙ্গহে। রুজ</span> রোগে, কত্তরি ণো, রুজা ইত্থী। গিলানস্স ভাৰো <span class="bld">গেলঞ্ঞং। কল</span> গতিসঙ্খ্যানেসু, ন কলতি যেন তং অকলং, তমেৰ <span class="bld">অকল্লং,</span> লো। <span class="bld">বাধ</span> ৰিবাধাযং, ভূৰাদি, অ। উপতাপোপ্যত্র।</p>
<p class="bodytext">দ্বযং খযরোগে, রসাদিসত্তধাতুযো সোসযতীতি <span class="bld">সোসো, সুস</span> সোসনে, দিৰাদি, ণো। <span class="bld">খি</span> খযে, খযতীতি, অ। যক্খা, রাজযক্খাপ্যত্র। <span class="bld">যক্খ</span> পূজাযং, চুরাদি।</p>
<p class="bodytext"><a name="para324"></a><span class="paranum">৩২৪</span>. দ্বযং নাসরোগে। অপিহিতা নাসা অনেনাতি <span class="bld">পীনাসো, পীনসো</span>পি। উপসগ্গতো নাসায বহুব্বীহিম্হি <span class="bld">নসা</span>দেসং কুব্বন্তি <span class="note">[পাণিনি ৫.৪.১১৯]</span>, অপিস্সাকারলোপো ৰণ্ণনাসো, রস্সস্স দীঘতা। ‘‘সোসো যক্খা রাজযক্খা, পতীস্সাযো তু পীনসো, আপীনসো পতিস্সাযো’’তি <span class="bld">রভসো।</span> পতিস্সযোপ্যত্র। ৰেজ্জগন্থে ইমেসং পীনসপতিস্সাযানং ভেদো অভিহিতো –</p>
<p class="gatha1">আনহ্যতে যস্স ৰিসুস্সতে চ,</p>
<p class="gatha2">কিলিদ্যতে ধূপতি চেৰ নাসা।</p>
<p class="gatha3">ন ঞাযতে গন্ধরসে চ জন্তু,</p>
<p class="gathalast">দুট্ঠং ৰিজঞ্ঞা তমপীনসেনাতি॥</p>
<p class="gatha1">আনদ্ধা <a name="M0.0225"></a> পিহিতা নাসা,</p>
<p class="gatha2">তনুসাৰপ্পসেকিনী।</p>
<p class="gatha3">গলতালোট্ঠসোসো চ,</p>
<p class="gatha2">নিত্তোদো সঙ্খকদ্বযে।</p>
<p class="gatha3">ভৰে সরো পঘাতো চ,</p>
<p class="gathalast">পতিস্সাযোতি লক্খিতোতি॥</p>
<p class="bodytext">ইহ ত্বভেদেনোত্তং। <span class="bld">পতি</span>পুব্বো <span class="bld">সি</span>ধাতু রুজত্যত্থো। নাসিকায জাতো রোগো <span class="bld">নাসিকারোগো।</span></p>
<p class="bodytext">ঘানে পৰত্তো অস্সৰো সিঙ্ঘানিকা নাম, <span class="bld">সিঙ্ঘ</span> আঘানে, ভূৰাদি, সিঙ্ঘতীতি সিঙ্ঘানং, যু, তত্থ জাতা <span class="bld">সিঙ্ঘানিকা।</span> আ পুনপ্পুনং সৰতি সন্দতীতি <span class="bld">অস্সৰো, সূ</span> অভিসৰে। দ্বযং ৰণমত্তে। <span class="bld">অর</span> গমনে, উ, <span class="bld">অরু,</span> নপুংসকেযেৰ। <span class="bld">ৰণ</span> গত্তৰিচুণ্ণনে, চুরাদি, অ, <span class="bld">ৰণো,</span> অনিত্থী। দ্বযং ফোটে। <span class="bld">ফুট</span> সংসিলেসনে, ভূৰাদি, <span class="bld">ফোটো,</span> ণো। <span class="bld">পীল়</span> ৰিবাধাযং, চুরাদি, ণ্ৰু, ‘‘ইত্থিযমতো <span class="bld">আ</span>পচ্চযো’’তি আ, পীল়কো, পীল়কা, পীল়কং, তীস্বপি, তথা ফোটো।</p>
<p class="bodytext"><a name="para325"></a><span class="paranum">৩২৫</span>. দ্বযং পক্কৰণাদীসু সঞ্জাতদুগ্গন্ধৰিসেসে। <span class="bld">পুব্ব</span> পূরণে, ভূৰাদি, অ। <span class="bld">পূয</span> ৰিসরণে, দুগ্গন্ধে চ, ভূৰাদি।</p>
<p class="bodytext">দ্বযং লোহিতনিস্সরণরোগে। রত্তস্স লোহিতস্স সণ্ঠানমতিক্কমিত্বা সরণং গমনং <span class="bld">রত্তাতিসারো।</span> পক্খন্দতি নিস্সরতীতি <span class="bld">পক্খন্দিকা। কমু</span> পদৰিক্খেপে। ‘‘ইত্থিযমতিযৰো ৰা’’তিতি। ‘‘পক্কমাদীহিন্তো চে’’তি এত্থ <span class="bld">চ</span>কারেন <span class="bld">তিস্স</span>ন্তি, ধাত্বন্তলোপো চ, সকত্থে কো। দ্বিত্তে। <span class="bld">যদা</span>দিনা পরককারস্স <span class="bld">খো,</span> পক্খন্দিকা।</p>
<p class="bodytext">দ্বযং <a name="M0.0226"></a> অপমারে। সরণং সারো, অপগতো সারো যেন <span class="bld">অপমারো, স</span>স্স <span class="bld">মো।</span> ইতরত্র <span class="bld">ম</span>কারাগমো। দ্বযং পাদভেদে। পাদস্স ফোটো ভেদনং দরণং <span class="bld">পাদফোটো, ফুট</span> ভেদে। ৰিরূপো পাদো এতায হেতুভূতাযাতি <span class="bld">ৰিপাদিকা।</span> সমাসন্তে কো, পুব্বাকারস্সিত্তং, ৰিদারীযমানত্তা ৰিপজ্জমানো পাদো অস্সন্তি ৰা <span class="bld">ৰিপাদিকা।</span></p>
<p class="bodytext"><a name="para326"></a><span class="paranum">৩২৬</span>. দ্বযং ৰুড্ঢিপ্পত্তণ্ডকোসরোগে। ৰুড্ঢিপ্পত্তো রোগো <span class="bld">ৰুড্ঢিরোগো।</span> ৰাতপূরিতং অণ্ডং কোসো <span class="bld">ৰাতণ্ডং।</span> দ্বযং থূলপাদরোগে। ঘনাভাৰতো সিথিলং পদং <span class="bld">সীপদং,</span> ৰণ্ণনাসো, দীঘাদি। ভারো পাদো যস্স, তস্স ভাৰো <span class="bld">ভারপাদতা।</span></p>
<p class="bodytext">পঞ্চকং কণ্ডুযং। <span class="bld">কণ্ড</span> ভেদনে, উ, দীঘে কণ্ডূ, <span class="bld">ৰধূ</span>সদ্দোৰ। <span class="bld">তি</span>ম্হি <span class="bld">কণ্ডূতি,</span> অস্সূ, চুরাদিত্তা <span class="bld">য</span>ম্হি <span class="bld">কণ্ডূযা, য</span>লোপাভাৰো। <span class="bld">খজ্জ</span> থেয্যকরণব্যথনেসু, ভূৰাদি, উ। <span class="bld">যু</span>ম্হি <span class="bld">কণ্ডূৰনং,</span> অস্সূ। <span class="bld">উৰা</span>দেসো, দীঘো চ।</p>
<p class="bodytext"><a name="para327"></a><span class="paranum">৩২৭</span>. তিকং কচ্ছুযং। যা ‘‘খসুরোগো’’তি ৰুচ্চতি। পাত্যত্তানন্তি <span class="bld">পামং,</span> মন, পামাপ্যত্থি, পুল্লিঙ্গো, রাজাদি, ৰিসেসেন তচ্ছতি কাসন্তি <span class="bld">ৰিতচ্ছিকা, তচ্ছ</span> তনুকরণে, ণ্ৰু <a name="M0.0227"></a>, ‘‘ৰিৰচ্ছিকা’’ <span class="note">[ৰিচ্চচ্চিকা (অমর ১৬.৫৩)]</span> তিপি পাঠো। <span class="bld">ৰচ্ছ</span> পরিভাসনতজ্জনেসু, ভূৰাদি। <span class="bld">কচ</span> বন্ধনে, উ, <span class="bld">চ</span>স্স <span class="bld">ছ</span>ত্তং, দ্বিত্তাদি। তিলকাল়কন্তং দ্বযং দ্বযং সমত্থং। তত্র দ্বযং সোথে। সু গতিৰুড্ঢীসু, ভূৰাদি, থো। <span class="bld">থু</span>পচ্চযে <span class="bld">সযথু,</span> উস্সত্তং, <span class="bld">যা</span>গমো চ। সোফোপ্যত্র। সোকং ফাযতি বহুলং করোতীতি <span class="bld">সোফো, ফায</span> ৰুড্ঢিযং, <span class="bld">ফায</span>স্স <span class="bld">ফো,</span> নেরুত্তো।</p>
<p class="bodytext">দ্বযং অরিসরোগে। অমঙ্গলতায দু নিন্দিতং নামমস্স <span class="bld">দুন্নামং,</span> সকত্থে, কুচ্ছাযং ৰা কো, দীঘকোসিকাযং দুন্নামা, ইত্থী। অরি ৰিয সসতি হিং সতীতি <span class="bld">অরিসং, সস</span> হিংসাযং, ক্বি, <span class="bld">অর</span> গমনে ৰা, ইসো। দ্বযং ৰমনরোগে। <span class="bld">ছদ্দ</span> ৰমনে, চুরাদি, ণ্ৰু। <span class="bld">ৰমু</span> উগ্গিরণে, থু। ৰমিধুপ্যত্র। <span class="bld">ছদ্দিকা, ৰমি</span> ইত্থিযং, <span class="bld">ৰমথু</span> পুমে।</p>
<p class="bodytext"><a name="para328-329"></a><span class="paranum">৩২৮-৩২৯</span>. দ্বযং পরিতাপে। <span class="bld">দু</span> পরিতাপে, তনাদি, থু। পরিতপনং সন্তাপনং <span class="bld">পরিতাপো।</span> দ্বযং তিলকাল়কে। তিলসণ্ঠানং ৰিয জাযতীতি <span class="bld">তিলকো।</span> তিলং ৰিয কাল়ো হুত্বা জাযতীতি <span class="bld">তিলকাল়কো।</span></p>
<p class="bodytext">মহাৰিরেকো ‘‘ৰিসূচিকা’’ত্যুচ্চতে। নিস্সেসতো সুচতি গচ্ছতীতি <span class="bld">সূচিকা। সুচি, সুচ</span> গতিযং, ভূৰাদি। <span class="bld">সুচ</span> সোচেয্যে <a name="M0.0228"></a> ৰা, নিস্সেসতো সোচেতীতি <span class="bld">ৰিসূচিকা,</span> ৰিসেসেন সূচি ৰিয ৰিজ্ঝতীতি ৰা <span class="bld">ৰিসূচিকা।</span> বহুমোসরণত্তা মহন্তো ৰিরেকো <span class="bld">মহাৰিরেকো, রিচ</span> ৰিযোজনসম্পুচ্ছনেসু, ণো।</p>
<p class="bodytext">ভগন্দলাদযো সত্ত <span class="bld">আমযন্তরা</span> রোগভেদা ভৰন্তি। তত্র গুদসমীপজো ৰণৰিসেসো ভগন্দলা, ইত্থী। ভগং যোনি, তং দারযতীতি রূল়্হীতো <span class="bld">অ</span>পচ্চযন্তো নিপাতিতো। <span class="bld">দর</span> ৰিদারণে, ভূৰাদি, <span class="bld">ল</span>ত্তে <span class="bld">ভগন্দলা।</span> ভগন্দরোপ্যত্র। মেহো মুত্তমেহো, সো চ বহুমুত্ততায <span class="bld">মধুমেহো, রত্তমেহো, সুক্কমেহো</span>ত্যনেকৰিধো। <span class="bld">মিহ</span> সেচনে, ভূৰাদি, মিহতি মুত্তন্তি <span class="bld">মেহো,</span> ণো। <span class="bld">জর</span> রোগে। ভূৰাদি, জরতীতি, অ। জরো পসিদ্ধো। <span class="bld">কাস</span> সদ্দকুচ্ছাযং, দিত্তিযঞ্চ, ভূৰাদি, কাসতীতি <span class="bld">কাসো,</span> ণো, কুচ্ছিতং অসতীতি ৰা <span class="bld">কাসো, কুআ</span>পুব্বো। <span class="bld">সস</span> পাণনে, সসনং <span class="bld">সাসো,</span> ভুসং সসনমেতস্সত্থীতি ৰা <span class="bld">সাসো, কুট</span> ছেদনে, ঠো, <span class="bld">কুট্ঠং।</span> সামঞ্ঞেন তচোৰিকারে। সুক্কে তু <span class="bld">সিত্তং। সূল</span> রুজাযং, ভূৰাদি, <span class="bld">সূলং।</span> ৰিদ্দধি, অস্মরী, মুত্তকিচ্ছাদযোপ্যনেকা রোগভেদা।</p>
<p class="bodytext">পজ্জদ্ধং ৰেজ্জে। আযুব্বেদসঙ্খাতং ৰিজ্জং জানাতীতি <span class="bld">ৰেজ্জো,</span> ‘‘ণ রাগা তস্সেদমঞ্ঞত্থেসু চা’’তি ণো, <span class="bld">ৰিদ</span> ঞাণে ৰা, ৰিন্দতীতি <span class="bld">ৰেজ্জো,</span> ণ্যো, <span class="bld">দ্য</span>স্স <span class="bld">জো।</span> ভিসজ্জতি চিকিচ্ছতীতি <span class="bld">ভিসক্কো,</span> অ, <span class="bld">জ</span>স্স <span class="bld">কো।</span> রোগং হরতি সীলেনাতি <span class="bld">রোগহারী,</span> ণী। <span class="bld">হর</span>সদ্দোযং কেৰলোপি আনযনাপনযনেসু ৰত্ততি ‘‘মনোহরো, দুক্খহরো’’ইচ্চাদীসু, ইধ অপনযনে। <span class="bld">কিত</span> রোগাপনযনে, ভূৰাদি। তিকিচ্ছতীতি <span class="bld">তিকিচ্ছকো, ছ</span>পচ্চযো, ণ্ৰু, দ্বিত্তাদি। অগদকরোপ্যত্র, অগদং অরোগং পাণীনং করোতীতি <span class="bld">অগদকরো,</span> কম্মাদিম্হি ণো।</p>
<p class="bodytext"><a name="para330"></a><span class="paranum">৩৩০</span>. দ্বযং <a name="M0.0229"></a> সল্লনীহরণে ৰেজ্জে। কাযে পৰিট্ঠসরাদিসল্লস্স নীহরণো ৰেজ্জো <span class="bld">সল্লৰেজ্জো।</span> যথাৰুত্তং সল্লং নীহরণৰসেন কন্ততি ছিন্দতীতি <span class="bld">সল্লকত্তো, কতি</span> ছেদনে, তো। দ্বযং পটিকারে। তিকিচ্ছনং <span class="bld">তিকিচ্ছা,</span> ভাৰে অ। <span class="bld">পতি</span>পুব্বো করোতি তিকিচ্ছাযং, <span class="bld">কর</span>তো রিরিযা।</p>
<p class="bodytext">চতুক্কং ওসধে। ভিসজানমিদং <span class="bld">ভেসজ্জং,</span> ণ্য। ন ৰিজ্জতে গদো যস্মিন্তি <span class="bld">অগদো।</span> ভিসজানমিদং <span class="bld">ভেসজং,</span> ণো। <span class="bld">উস</span> দাহে। রোগমোসাপেতীতি <span class="bld">ওসধং,</span> ধো, অথ ৰা ওসধী নাম অসংযোগদব্বং, তেহি সংযোজিতং ওসধং। জাযুপ্যত্র। <span class="bld">জি</span> জযে, ণু।</p>
<p class="bodytext"><a name="para331"></a><span class="paranum">৩৩১</span>. তিকং আরোগ্যে। অনত্থকারকত্তা কুচ্ছিতাকারেন সরীরে সেন্তীতি কুসা, রোগা, তে লুনাতি ছিন্দতীতি <span class="bld">কুসলং।</span> আমযস্সাভাৰো <span class="bld">অনামযং,</span> অব্যযীভাৰো। অরোগস্স ভাৰো <span class="bld">আরোগ্যং।</span> কুসলানামযারোগ্যন্তি সমাহারদ্বন্দো। দ্বযং অনামযজনে। <span class="bld">কল</span> গতিসঙ্খ্যানেসু। কলতি যথাসুখং সব্বিরিযাপথেসূতি <span class="bld">কল্লো,</span> লো। ‘‘কালং খমতীতি কল্যং, অরোগতা, তস্সং নিযুত্তো কল্যো’’তি <span class="bld">অঙ্গুত্তরনিকাযটীকাযং।</span> নত্থি আমযো যস্মিং <span class="bld">নিরামযো।</span> ৰুত্তোপ্যত্র। ৰুত্তি জীৰিতৰুত্তি পসত্থা অস্সত্থীতি <span class="bld">ৰুত্তো।</span> রোগতো নিগ্গতজনে পন উল্লাঘো, <span class="bld">লাঘ</span> সামত্থিযে, <span class="bld">উ</span>সদ্দোযং রোগৰিমুত্যত্থো। নরাদিত্তা, নরপ্পধানত্তা চ নরৰগ্গো।</p>
<p class="centered">নরৰগ্গৰণ্ণনা নিট্ঠিতা।</p>
<p class="title">৪. চতুব্বণ্ণৰগ্গৰণ্ণনা</p>
<p class="bodytext"><a name="para332"></a><span class="paranum">৩৩২</span>. <span class="bld">সন্ততি</span>পরিযন্তং ৰংসে। <span class="bld">কুল</span> সন্তানবন্ধূসু, ভূৰাদি, ণো, <span class="bld">কুলং, ৰন</span> সম্ভত্তিযং, সো। <span class="bld">সংতনু</span> ৰিত্থারে, ণো। অভিমুখং জনেতীতি <span class="bld">অভিজনো,</span> ণো। গো ৰুচ্চতি অভিধানং, বুদ্ধি চ, তে তাযতীতি <span class="bld">গোত্তং।</span> গোত্রম্পি। গৰং সদ্দং তাযতীতি ৰা <span class="bld">গোত্তং, তা</span> পালনে। <span class="bld">অনু</span>পুব্বো <span class="bld">ই</span> গতিযং, করণে অ। <span class="bld">তনো</span>তিস্মাতি, <span class="bld">সন্ততি, ন</span>লোপো, ইত্থিযং।</p>
<p class="gatha1">সন্ততি পন্তিৰিত্থার-গোত্তেসু কৰিভী মতা।</p>
<p class="gathalast">পরম্পরা ভৰে চাপি, পুত্তকঞ্ঞাসু সন্ততি॥</p>
<p class="bodytext"><span class="bld">খত্তিযাদযো</span> খত্তিযব্রাহ্মণৰেস্সসুদ্দা চত্তারো <span class="bld">ৰণ্ণা</span> কুলানি ভৰন্তি, এতে হি অঞ্ঞমঞ্ঞমসঙ্করতো ৰণ্ণেতব্বতো ঠপেতব্বতো <span class="bld">ৰণ্ণা</span>তি ৰুচ্চন্তে। <span class="bld">ৰণ্ণ</span> ঠপনে।</p>
<p class="bodytext"><a name="para333-334"></a><span class="paranum">৩৩৩-৩৩৪</span>. ছক্কং <a name="M0.0231"></a> কুলীনে। কুলস্সাপচ্চং <span class="bld">কুলিনো,</span> ইনো অপচ্চে। সোভনো জনো <span class="bld">সজ্জনো।</span> সপরত্থং সাধেতীতি <span class="bld">সাধু, সাধ</span> সংসিদ্ধিম্হি, উ। সভাযং সাধু <span class="bld">সভ্যো।</span> সাধ্ৰত্থে যো। <span class="bld">অয</span> গতিযং। অযিতব্বো উপগন্তব্বোতি <span class="bld">অয্যো,</span> কম্মনি যো। মহাকুলস্সাপচ্চং <span class="bld">মহাকুলো,</span> ণো।</p>
<p class="bodytext"><span class="bld">ভূভুজ</span>ন্তং রাজসামঞ্ঞে। অতিতেজৰন্ততায ৰিসেসেন রাজতে দিব্বতেতি <span class="bld">রাজা, রাজ</span> দিত্তিযং। ভুযা ভূমিযা পতি <span class="bld">ভূপতি,</span> ভুং পালেতীতি ৰা <span class="bld">ভূপতি, পা</span> রক্খণে,তি, রস্সো। পথৰিযা ইস্সরো <span class="bld">পত্থিৰো,</span> ণো, দ্বিত্তং, ইত্তঞ্চ। জগতিং ভূমিং পালেতীতি <span class="bld">জগতিপালো,</span> কম্মনি ণো। দিসানং পতি <span class="bld">দিসম্পতি,</span> দিসা, দিসট্ঠে ৰা পালেতীতি <span class="bld">দিসম্পতি,</span> রস্সত্তং, নিগ্গহীতাগমো চ। ভুং ভূমিং ভুঞ্জতীতি <span class="bld">ভূভুজো, ভুজ</span> পালনজ্ঝোহরণেসু, ইধ পালনে, রুধাদি। মহিখিতোপ্যত্র। <span class="bld">খি</span> নিৰাসগতীসু, মহিং অখি গতৰা মহীখিতো।</p>
<p class="bodytext"><a name="para335"></a><span class="paranum">৩৩৫</span>. পজ্জদ্ধং মুদ্ধাভিসিত্তে জাতিখত্তিযে, ‘‘রাজজচ্চে চ খত্তিযে’’তি ৰচনতো। রঞ্ঞো খত্তিযস্সাপচ্চং <span class="bld">রাজঞ্ঞো,</span> ঞ্ঞো <a name="M0.0232"></a> অপচ্চে। ‘‘খত্তিযো তু ৰিরা খত্তং, রাজঞ্ঞদ্বিজলিঙ্গনো’’তি <span class="bld">রভস, রতনকোসে</span>সু পরিযাযা। খত্তস্সাপচ্চং <span class="bld">খত্তিযো,</span> অপচ্চে <span class="bld">ইয</span>পচ্চযো দিস্সতে, খেত্তানং অধিপতিভূতত্তা ৰা <span class="bld">খত্তিযো</span>তিআদিকপ্পিকরাজা ৰুচ্চতি, তপ্পভৰত্তা পন মুদ্ধাভিসিত্তেস্বপি তংসমঞ্ঞা, এস্সত্তং। খত্তস্সাপচ্চং <span class="bld">খত্তং,</span> ণো। রজ্জারোপনসমযে দক্খিণাৰট্টসঙ্খোদকেন গঙ্গানীতেন মুদ্ধনি খত্তিযকঞ্ঞাদীহি অভিসিত্তত্তা <span class="bld">মুদ্ধাভিসিত্তো,</span> পঠমখত্তিযো। তপ্পভৰতায পন অনভিসিত্তা চ মুদ্ধাভিসিত্তাখ্যা, যথা – ব্রহ্মবাহুজস্স ৰংসে জাতস্সাপি ব্রহ্মবাহুজো। ব্রহ্মবাহুতো জাতত্তা <span class="bld">বাহুজো</span>তি হি নিকাযন্তরিকানং লদ্ধি। যস্মিং পন রাজিনি অসেসা সামন্তা পণমন্তি, সো অধিস্সরাখ্যো <span class="note">[অমর ১৮.২]</span>। সং সত্তো লগ্গো অন্তো যস্সা সা সমন্তা, সৰিসযানন্তরা ভূমি, সমন্তায ইমে <span class="bld">সামন্তা,</span> অনন্তররাজানো।</p>
<p class="bodytext">দ্বযং চক্কৰত্তিনি। সব্বভূমিযা ইস্সরো <span class="bld">সব্বভুম্মো,</span> ণ্যো। পুঞ্ঞোপনীতেন চক্করতনেন ৰত্ততে অসাধুদমনিকাদিরাজৰত্তং অনুতিট্ঠতীতি <span class="bld">চক্কৰত্তী,</span> ণী, চক্করতনং ৰত্তেতি আকাসে অত্তনো পুরতো গমযতীতি ৰা <span class="bld">চক্কৰত্তী,</span> পুঞ্ঞচক্কং, চতুচক্কং ৰা সত্তেসু ৰত্তেতি, তে ৰা অস্মিং ৰত্তেতীতি <span class="bld">চক্কৰত্তী,</span> চক্করতনুপ্পাদনত্থং দ্বাদসৰস্সচরিতং দসরাজধম্মং ৰত্তমেতস্সত্থীতি ৰা <span class="bld">চক্কৰত্তী।</span> তত্থ অন্তোজনস্মিং বলকাযে ধম্মিকারক্খাৰরণগুত্তিযা সংৰিধানং, খত্তিযেসু, অনুযুত্তেসু, ব্রাহ্মণগহপতিকেসু, নেগমজানপদেসু, সমণব্রাহ্মণেসু, মিগপক্খীসু, অধম্মকারপটিক্খেপো, অধনানং ধনুপ্পাদনং, সমণব্রাহ্মণে উপসঙ্কমিত্বা পঞ্হপুচ্ছনন্তি ইদং দসৰিধং চক্কৰত্তিৰত্তং, ইদমেৰ চ গহপতিকে, পক্খিজাতে চ ৰিসুং কত্বা গহণৰসেন দ্বাদসৰিধম্পি দীপেসু। চতূস্বপি দীপেসু আণাধম্মচক্কানি সত্তেসু <a name="M0.0233"></a> পৰত্তেতীতি ৰা <span class="bld">চক্কৰত্তী। অঞ্ঞো</span> অসব্বভুম্মো অনৰকাসো সামন্তো ভূপো মণ্ডলিস্সরো নাম। সযমাণাপৰত্তিট্ঠানৰসেন পরিচ্ছিন্নস্সেৰ মণ্ডলস্স ইস্সরো, ন সব্বমণ্ডলস্সাতি <span class="bld">মণ্ডলিস্সরো</span>তিপি। এত্থ চ ‘‘সব্বভুম্মো, চক্কৰত্তী’’তি দ্বীহি নামেহি <span class="bld">চতুদীপিস্সরো</span> রাজা দীপিতো, ইধানাগতেপি সঙ্গহেত্বা কথিতেন <span class="bld">অধিস্সর</span>পদেন <span class="bld">একদীপিস্সরো</span> রাজা, <span class="bld">মণ্ডলিস্সর</span>পদেন <span class="bld">পদেসিস্সরো</span> রাজা দীপিতো। অথ ৰা <span class="bld">মণ্ডলিস্সর</span>পদেন একদীপিস্সরো রাজা, সেসেহি <span class="bld">রাজরাজঞ্ঞা</span>দীহি <span class="bld">বাহুজ</span>পরিযন্তেহি পদেসিস্সরো দীপিতো।</p>
<p class="bodytext"><a name="para336"></a><span class="paranum">৩৩৬</span>. দ্বযং রাজভেদে। সুখুমতায লীনা অপাকটা ছৰিযো যেসং তে <span class="bld">লিচ্ছৰিনো।</span> লিচ্ছৰী চ ৰজ্জী চাতি দ্বন্দো। দ্বযং সম্মাসম্বুদ্ধকুলে রাজিনি। পুরিমতরসম্ভূতে সক্যকুলে সঞ্জাতত্তা <span class="bld">সক্যো,</span> ণো। সক্কোপি। সক্যে ভৰো <span class="bld">সাকিযো,</span> ইযো, <span class="bld">য</span>লোপো, দীঘো চ।</p>
<p class="bodytext">পঞ্চকং বুদ্ধপুত্তস্সাযস্মতো রাহুলস্স মাতরি। <span class="bld">ভদ্দ</span> কল্যাণে, সোখ্যে চ। কুলাচাররূপাদিৰসেন কল্যাণত্তা <span class="bld">ভদ্দা।</span> কচ্চস্সাপচ্চং <span class="bld">কচ্চানা, অপচ্চ</span>সদ্দোযং নিচ্চং নপুংসকে পুত্তে, পুত্তিযঞ্চ ভৰতীতি। ‘‘রাহু ৰিয চন্দং মম নিক্খমনং লাতুকামো চাযং মে পুত্তোতি রাহুলোতি নামেন ভৰিতব্ব’’ন্তি মনসি কত্বা ‘‘রাহু জাতো, বন্ধনং জাত’’ন্তি পিতরা ৰুত্তো সিক্খাকামো আযস্মা রাহুলোযেৰেত্থ রাহুলো, তস্স মাতা <span class="bld">রাহুলমাতা,</span> বিম্বং ৰুচ্চতি সরীরং, অতিসযৰণ্ণসরীরযুত্ততায <span class="bld">বিম্বা, ৰমি</span>ধাতুম্হা ৰা <a name="M0.0234"></a> বো, <span class="bld">ৰ</span>স্স <span class="bld">ব</span>ত্তং। যসো ৰুচ্চতি পরিৰারো, কিত্তি চ, তে ধারেতীতি <span class="bld">যসোধরা, মনাদি</span>ত্তা অস্সো।</p>
<p class="bodytext"><a name="para337-339"></a><span class="paranum">৩৩৭-৩৩৯</span>. যেসং খত্তিযানং ধনং সতং হোতি, কীদিসং তং ধনং? <span class="bld">নিধানগং</span> পথৰাদীসু নিধানৰসেন গতং পৰত্তং, তেসং ধনানং সতং কহাপণানং, কিত্তকপ্পমাণানং? কোটীনং সতং। কেন পরিচ্ছেদেন? <span class="bld">হেট্ঠিমন্তেন</span> হেট্ঠিমকোট্ঠাসেন, হেট্ঠিমপরিচ্ছেদেন ৰা কোটীনং সতং হোতি। <span class="bld">দিৰসৰল়ঞ্জো</span> দিৰসে দিৰসে ৰল়ঞ্জিতব্বো পন কহাপণো ৰীসতম্বণমত্তং হোতি, <span class="bld">তে</span> খত্তিযা ‘‘খত্তিযমহাসালা’’ত্যুচ্চন্তে। মহন্তো ধনসারো যেসন্তে <span class="bld">মহাসালা, ল</span>ত্তং, অম্বণমত্র একাদসদোণমত্তং।</p>
<p class="bodytext"><span class="bld">যেসং</span> দ্বিজানং ব্রাহ্মণানং <span class="bld">নিধানগানি</span> নিধানৰসেন পৰত্তানি অসীতিকোটিধনানি হোন্তি, দিৰসৰল়ঞ্জো পন কহাপণো দসম্বণমত্তং হোতি, তে দ্বিজা ‘‘দ্বিজমহাসালা’’ত্যুচ্চন্তে।</p>
<p class="bodytext">নিধানগে, ৰল়ঞ্জে চ ধনে তদুপড্ঢে তেসং দ্বিজমহাসালানং ধনস্স উপড্ঢভাগে সতি গহপতিমহাসালা নাম সিযুং, উভযত্রাপি হেট্ঠিমন্তেনেৰ ধনপরিচ্ছেদো।</p>
<p class="bodytext"><a name="para340"></a><span class="paranum">৩৪০</span>. যো <a name="M0.0235"></a> ন হীনো, ন চুক্কট্ঠো, মজ্ঝিমাধিকারব্যৰট্ঠিতো রাজপুত্তসেনাপতিমহাকণিত্থরাদি, সো মহামত্তো। মহতী মত্তা পরিচ্ছেদো যস্স <span class="bld">মহামত্তো,</span> রূপভেদেন পট্ঠানং ক্লীৰং।</p>
<p class="gatha1">‘‘পকতিযং মহামত্তে, পঞ্ঞাযং পরমত্তনি।</p>
<p class="gathalast">নপুংসকং পধানং তং, একত্তে তু’ত্তমে সদা’’তি॥</p>
<p class="bodytext"><span class="bld">রভসো</span> চ। ‘‘মহামত্তো, পট্ঠানো চা’’তি তু পুংসকণ্ডে ৰোপালিতো। পকট্ঠে তিট্ঠতীতি <span class="bld">পট্ঠানং,</span> যু <span class="note">[অভিধানপ্পদীপিকা টীকা ৯৮৩, ১১২৩ গাথাসুপি পস্সিতব্বং]</span>।</p>
<p class="bodytext">পঞ্চকং মন্তিনিম্হি। মতিপ্পধানো সচিৰো সহাযো। ইতিকত্তব্বতাৰধারণং মন্তো, তংযোগা <span class="bld">মন্তিনী।</span> অস্সত্থ্যত্থে ইনী, অথ ৰা মন্তেন নযতীতি <span class="bld">মন্তিনী,</span> অথ ৰা মন্তযোগা মন্তি, নেতীতি নী, মন্তি চ নী চাতি <span class="bld">মন্তিনী।</span> ‘‘মতিসচিৰমন্তিনী’’তিপি পাঠো, তদা দ্বিন্নং তিণ্ণং ৰা দ্বন্দো। রঞ্ঞা সহ জীৰতীতি <span class="bld">সজীৰো।</span> সচতে সমৰেতো ভৰতীতি <span class="bld">সচিৰো। সচ</span> সমৰাযে, ৰো, ইকারাগমো চ। সব্বকিচ্চেসু রঞ্ঞা মন্তেন অমা সহ ভৰতীতি <span class="bld">অমচ্চো, অমা</span>সদ্দোযং নিপাতো সহত্থে <span class="bld">চ্চ</span>পচ্চযো। সজীৰমত্তে <span class="bld">চামচ্চ</span>সদ্দো ৰত্ততি। দ্বযং সেনাপতিম্হি। সেনং নযতীতি <span class="bld">সেনানী।</span> চমূনং সেনানং পতি <span class="bld">চমূপতি।</span></p>
<p class="bodytext"><a name="para341"></a><span class="paranum">৩৪১</span>. <span class="bld">ন্যাসাদীনং</span> <a name="M0.0236"></a> ইণাদানদাযৰিভাগাদীনং <span class="bld">ৰিৰাদানং</span> ৰোহারানং <span class="bld">উপদট্ঠরি</span> উপদস্সিতে অক্খদস্সো, অক্খে ৰোহারে পস্সতীতি <span class="bld">অক্খদস্সো,</span> ণো, ধম্মাধিকরণিযো। পুচ্ছাৰিৰাকো, পঞ্হৰিৰাকোপ্যত্র।</p>
<p class="bodytext">পজ্জড্ঢং পটিহারে। দ্বারে নিযুত্তো <span class="bld">দোৰারিকো,</span> ণিকো, <span class="bld">ও</span>কারাগমো। পটিহরতি ৰিঞ্ঞাযতি তেনাতি <span class="bld">পটিহারো,</span> ণো। দ্বারে তিট্ঠতীতি <span class="bld">দ্বারট্ঠো,</span> সকত্থে কো। <span class="bld">দ্বারপালকো।</span> দ্বারট্ঠিতো, দস্সকোপ্যত্র।</p>
<p class="bodytext"><a name="para342"></a><span class="paranum">৩৪২</span>. রাজূনং অঙ্গরক্খগণো অনীকট্ঠোতি মতো। ‘‘রক্খিৰগ্গো তু যো রঞ্ঞং, সো’নীকট্ঠো’ভিধীযতে’’তি <span class="bld">অমরমালায</span>ঞ্চ, অনীকেন সমূহেন তিট্ঠতীতি <span class="bld">অনীকট্ঠো,</span> ণো।</p>
<p class="bodytext">দ্বযং মহল্লকে। কঞ্চুকং চোল়ং, তংযোগা <span class="bld">কঞ্চুকী।</span> সোকং ৰিন্দতীতি <span class="bld">সোৰিদল্লো। ৰিদ</span> লোভে, লো, <span class="bld">ক</span>লোপো। থাপতি, সোৰিদোপ্যত্র। দ্বযং সেৰকে। পভুনো পচ্ছা জীৰতীতি <span class="bld">অনুজীৰী,</span> ণী। <span class="bld">সেৰ</span> সেৰনে, ভূ, ণ্ৰু। অত্থীপ্যত্র। <span class="bld">অত্থ</span> যাচনাযং। অত্থনমত্থো, আসীসো, তংযোগা <span class="bld">অত্থী।</span></p>
<p class="bodytext"><a name="para343"></a><span class="paranum">৩৪৩</span>. দ্বযং <a name="M0.0237"></a> অধিকমত্তে। গামেসু অধিকত্তা অধিকা ইক্খা অনুভৰনমেতস্স <span class="bld">অজ্ঝক্খো,</span> ইস্সত্তং। অধিকং করোতীতি <span class="bld">অধিকতো।</span> ইদং দ্বযং থাযুকগোপানং দ্বিন্নম্পি নামং। তত্র একগামে অধিকতো <span class="bld">থাযুকো,</span> বহূসু গামেস্বধিকতো <span class="bld">গোপো।</span> ৰুত্তঞ্চা<span class="bld">মরকোসে</span> ‘‘থাযুকোধিকতো গামে, গোপো গামেসু ভূরিসূ’’তি। <span class="note">[অমর ১৮.৭]</span> <span class="bld">রুদ্দেনা</span>পি ৰুত্তং ‘‘গামেস্বধিকতে গোপো, গোট্ঠজ্ঝক্খেপি ৰল্লভো’’তি <span class="note">[চিন্তামণিটীকা ১৮.৭]</span>।</p>
<p class="bodytext">দ্বযং সুৰণ্ণরজতজ্ঝক্খানং দ্বিন্নম্পি নামং। হিরঞ্ঞং ৰুচ্চতি অকতসুৰণ্ণাদি, তত্র নিযুত্তো <span class="bld">হেরঞ্ঞিকো। কন</span> দিত্তিগতিকন্তীসু, <span class="bld">নি</span>পুব্বো, খো, নিক্খো, সুৰণ্ণাদিৰিকারো, তত্র নিযোগো <span class="bld">নিক্খিকো।</span> ৰিসেসতো পন সুৰণ্ণজ্ঝক্খে ভোরিকো। <span class="bld">ভূরি</span>সদ্দো সুৰণ্ণে, তংযোগা <span class="bld">ভোরিকো।</span> রূপ্যাজ্ঝক্খেনিক্খিকো, তস্মা’য’মুভযত্রাপি হেরঞ্ঞিকোতি সামঞ্ঞস্মিংযেৰ। ৰুত্তঞ্চ –</p>
<p class="gatha1">‘‘ভোরিকো কনকাজ্ঝক্খো,</p>
<p class="gathalast">রূপ্যা’জ্ঝক্খো তু নিক্খিকো’’তি <span class="note">[অমর ১৮.৭]</span>॥</p>
<p class="bodytext">সস্স অত্তনো ৰিজিগীসভূতস্স দেসানন্তরো সমন্ততো মণ্ডলীভূতো রাজা <span class="bld">সত্তু</span>রুচ্চতে একত্থাভিনিৰেসিতত্তা। ততো পরং ৰিজিগীসভূম্যেকন্তরিকো <span class="bld">মিত্তো</span> একত্থকারিত্তনোপকারত্তা। অরিৰিজিগীসমিত্তানং পন মণ্ডলানং বহিভূতো দূরমণ্ডলট্ঠো ৰিজিগীসভূমিযা অচ্চন্তব্যৰহিতো বলাধিকোপি যো নাপকরোত্যুপকারোতি ৰা, স উদাসীনো দূরমণ্ডলত্তেনোপকারত্তা। দূরমণ্ডলে <a name="M0.0238"></a> আসতীতি <span class="bld">উদাসীনো, উ</span>পুব্বো <span class="bld">আস</span> উপসেৰনে, যু, অস্সি, <span class="bld">দা</span>গমো চ। সত্তুমভিযুঞ্জমানস্স ৰিজিগীসস্স সত্তুহিতায যো পণ্হিং গণ্হতি পিট্ঠিতো ৰত্ততি, সো পণ্হিগ্গাহো। ‘‘পণ্হি পচ্ছা পদং ৰিজিগীসস্সা’’তি <span class="bld">রতনকোসে।</span> ‘‘পণ্হিপাদে ব্যূহপিট্ঠে’’তি <span class="note">[তিকণ্ডসেস ৩.৩.১৩৪]</span> <span class="bld">তিকণ্ডসেসো।</span> ‘‘পণ্হি পচ্ছিমভাগে চ, পাদমূলোমদিট্ঠিসু। সেনাপিট্ঠে কুম্ভিযঞ্চে’’তি তু <span class="bld">নানত্থসঙ্গহে।</span></p>
<p class="bodytext"><a name="para344-345"></a><span class="paranum">৩৪৪-৩৪৫</span>. <span class="bld">দিট্ঠ</span>ন্তং রিপুম্হি। মিত্তপটিপক্খত্তা <span class="bld">অমিত্তো,</span> রপত্যৰণ্ণং রজতেতি <span class="bld">রিপু,</span> উ, <span class="bld">ই</span>ত্তং, <span class="bld">রপ, লপ, জপ, জপ্প</span> ৰচনে ৰা। ৰেরং ৰিরোধো যস্সত্থীতি <span class="bld">ৰেরী,</span> ঈ, দুক্খহেতুত্তা সপত্তি ইৰ <span class="bld">সপত্তো, ইৰ</span>ত্থে <span class="bld">অ</span>কারপচ্চযো। <span class="bld">অর</span> গমনে,তি, ভূৰাদিত্তা আগমো। <span class="bld">সদ</span> সাদনে, তু, ভূৰাদি, <span class="bld">সত্তু,</span> যৰাদিচুণ্ণেপি। <span class="bld">অর</span> গমনে, ৰেরমরতীতি <span class="bld">অরি,</span> রস্সন্তো ই। সপত্তাদীনং চতুন্নং দ্বন্দো, ‘‘ব্যঞ্জনো চ ৰিসংযোগো’’তি সুত্তে <span class="bld">চ</span>গ্গহণেন এক<span class="bld">ত</span>কারস্স লোপো চ। পতিযমত্থনং পচ্চত্থো, তংযোগা <span class="bld">পচ্চত্থিকো,</span> পতিযং ৰিপরীতগমনং। <span class="bld">পন্থ</span> গতিযং, চুরাদি। পরিপন্থো পরিস্সৰট্ঠানং, তংযোগা <span class="bld">পরিপন্থী।</span> পটিৰিরুদ্ধো পক্খো সহাযো <span class="bld">পটিপক্খো,</span> তথা <span class="bld">ৰিপক্খো। ন</span> হিতো <span class="bld">অহিতো।</span> হিংসাযং রমতীতি <span class="note">[পরতীতি (?)]</span> <span class="bld">পরো,</span> ক্বি। পটিপক্খভাৰেন অমতি গচ্ছতীতি <span class="bld">পচ্চামিত্তো, অম</span> গমনে, তো, দ্বিত্তং। নত্থি এতস্মা ঈতি উপদ্দৰোতি অনীতো <a name="M0.0239"></a>, মিত্তো, তপ্পটিপক্খো পচ্চনীতো, সো এৰ <span class="bld">পচ্চনীকো, ত</span>স্স <span class="bld">কো,</span> যথা নিযকো। ৰিরোধোস্সত্থীতি <span class="bld">ৰিরোধী,</span> ঈ। <span class="bld">দিস, দুস</span> অপ্পীতিযং, দিৰাদি। ৰিদুস্সনসীলতায <span class="bld">ৰিদ্দেসী,</span> দ্বিত্তং, ইস্সেত্তং। দুস্সতীতি <span class="bld">দিসো,</span> অ। <span class="bld">ত</span>পচ্চযে <span class="bld">দিট্ঠো,</span> ধাত্বন্তেন সহ <span class="bld">ট্ঠা</span>দেসো। দ্বেসণো, দুহদযো, দস্সু, সাত্তৰো, অভিঘাতীপ্যত্র।</p>
<p class="bodytext">দ্বযং অনুকূলনে। অনুরোধনং <span class="bld">অনুরোধো,</span> ণো। <span class="bld">রুধ</span> আৰরণে। অনুরূপং পৰত্তনং <span class="bld">অনুৰত্তনং, ৰতু</span> ৰত্তনে, ভূ, যু।</p>
<p class="bodytext"><a name="para346"></a><span class="paranum">৩৪৬</span>. পঞ্চকং মিত্তসামঞ্ঞে। <span class="bld">মিদ</span> স্নেহে, ভূৰাদি, তো, ৰযসা তুল্যো <span class="bld">ৰযসো,</span> মূলৰযোসদ্দেহি সঞ্ঞাযং <span class="bld">স</span>পচ্চযো <span class="note">[যপচ্চযো (?) পাণিনি ৪.৪.৯১ সুত্তং পস্সিতব্বং]</span>, সব্বকারিযেসু সহ ৰযতীতি ৰা <span class="bld">ৰযসো, ৰয</span> গমনে, <span class="bld">সহ</span>স্স <span class="bld">সো</span> ৰণ্ণৰিপরিযযো। সহ অযতি কিচ্চেসূতি <span class="bld">সহাযো, অয</span> গমনে, <span class="bld">সহ</span>স্স <span class="bld">সা</span>ভাৰো, যথা সহধম্মিকো। সহ ৰা হানি, অযো ৰা ৰুড্ঢি যস্স <span class="bld">সহাযো,</span> তিপদবহুব্বীহি, যথা পরক্কমাধিগতসম্পদা। অথ ৰা হানি চ আযো চ হাযা, <span class="bld">নি</span>লোপো, তে যস্স অত্থি, সো <span class="bld">সহাযো,</span> ‘‘সপক্খকো, সলোমকো’’ত্যাদীসু ৰিয <span class="bld">স</span>সদ্দস্স ৰিজ্জমানত্থত্তা। সুন্দরং হদযমেতস্সাতি সুহদযো, <span class="bld">অ</span>লোপো, <span class="bld">দ্য</span>স্স <span class="bld">জো,</span> সোৰ <span class="bld">সুহজ্জো। সহ</span> পরিসহনে। পরিসহনং অদুস্সনং, খো, <span class="bld">হ</span>লোপো, <span class="bld">সখা,</span> রাজাদি, সমানো খ্যাতো পতীতো ৰা <span class="bld">সখা, য</span>লোপো, <span class="bld">সমান</span>স্স <a name="M0.0240"></a> চ <span class="bld">স</span>ভাৰো। সিনিদ্ধো, স্নিদ্ধো, সৰযোপ্যত্র। সখ্যসত্তপদিনা পন মেত্তিযং ৰত্তন্তি। সখিম্হি ভৰং <span class="bld">সখ্যং।</span> সত্তহি পদেহি অৰগম্যতেতি <span class="bld">সত্তপদিনং</span> <span class="note">[সত্তপদীন (অমর ১৮.১২)]</span>, ইনো।</p>
<p class="bodytext">দ্বযং অভেজ্জমিত্তে। সব্বকালং ভজতীতি <span class="bld">সম্ভত্তো, ভজ</span> সেৰাযং, ভূৰাদি। দল়্হো থিরো মিত্তো <span class="bld">দল়্হমিত্তো।</span> দ্বযং দিট্ঠমত্তমিত্তে। কিঞ্চি কালং পস্সিতব্বোতি <span class="bld">সন্দিট্ঠো। সং</span>সদ্দোযমপ্পত্থো। <span class="bld">দিস</span> পেক্খনে, দস্সনং দিট্ঠং, তং মত্তা পমাণমেতস্স <span class="bld">দিট্ঠমত্তকো,</span> সকত্থে কো।</p>
<p class="bodytext"><a name="para347"></a><span class="paranum">৩৪৭</span>. দ্বযং চরপুরিসে তাপসাদিরূপেন চরমত্তে। চরতি জানাতি পরচক্কন্তি <span class="bld">চরো,</span> অ, চারোপি, ণো। <span class="bld">গুল়্হপুরিসো</span> গুত্তপুরিসো। যথারহৰণ্ণো, পণিধি, অপ্পসপো, ফস্সোপ্যত্র। তত্রাদিদ্বযং ৰাণিজকসিবললিঙ্গভিক্খুকচ্চাযনাদিলেসেন থাযিনিচরে। ইতরে ইধাগতসদিসত্থে। ৰণ্ণো পকারো, <span class="bld">যথারহৰণ্ণো</span> যথারহপ্পকারো। যেন পরচক্কং সক্কা ঞাতুং তপ্পকারৰা ইচ্চত্থো। পণিধিয্যতে ঞেয্যমস্মিং <span class="bld">পণিধি, ই।</span> অপকট্ঠং সপ্পতি চরতীতি <span class="bld">অপসপ্পো,</span> অ। <span class="bld">ফুস</span> বাধনফুসনেসু, অ, <span class="bld">ফস্সো।</span></p>
<p class="bodytext">তিকং পথিকে। পথে গচ্ছতীতি <span class="bld">পথাৰী,</span> ৰী, দীঘো। ইকো, <span class="bld">পথিকো।</span> অদ্ধনি মগ্গে গচ্ছতি সীলেনাতি <span class="bld">অদ্ধগূ।</span> অদ্ধগোপ্যত্র।</p>
<p class="bodytext">দ্বযং দূতে। <span class="bld">দু</span> পরিতাপে, তো। সন্দেসং ৰাচিকং হরত্যনেনেতি <span class="note">[হরতীতি (?)]</span>।</p>
<p class="bodytext">দ্বযং <a name="M0.0241"></a> জোতিসিকে। গণযতীতি <span class="bld">গণকো,</span> ণ্ৰু। মুহুত্তং কালৰিসেসং জানাতীতি <span class="bld">মুহুত্তিকো, ৰা</span>গ্গহণেন ন ৰুদ্ধি। সংৰচ্ছরো, জোতিসিকো, দেৰঞ্ঞূ, মোহুত্তো, ঞাণিকো, কাতন্তিকোপ্যত্র। কতন্তো দেৰমত্তং, তং জানাতীতি <span class="bld">কাতন্তিকো।</span></p>
<p class="bodytext"><a name="para348"></a><span class="paranum">৩৪৮</span>. দ্বযং লেখকে। <span class="bld">লিখ</span> লেখনে, ভূ, ণ্ৰু। লিপেন মস্যোপদেসেন ভৰতীতি লিপি, ই, ৰণ্ণসণ্ঠানো, তং করোতীতি <span class="bld">লিপিকারো।</span> অক্খরচণো, অক্খরচুঞ্চুপ্যত্র। <span class="bld">চন</span> দানে, ভূ। <span class="bld">চঞ্চু</span> গতিযং।</p>
<p class="gatha1">মেলানন্দা মসিমণি, মেলন্ধু ৰণ্ণকূপিকা।</p>
<p class="gathalast">মসিজলন্তু মেলা চ, পত্তঞ্জনং মসি দ্বিসু॥</p>
<p class="gatha1">লেখনী ৰণ্ণতূলী চ, ৰণ্ণকক্খরতূলিকা।</p>
<p class="gathalast">ৰণ্ণদূতো সোত্থিমুখো, লেখো ৰাচিকহারকো॥</p>
<p class="gatha1">কাচনকিতলিকো চ, কাচনং তন্নিবন্ধনং।</p>
<p class="gathalast">লেখ্যট্ঠানং গন্থকুটি, মুদ্দা পচ্চযকারিনী <span class="note">[তিকণ্ডসেস ২.৮.২৭, ২৮, ২৯]</span>॥</p>
<p class="bodytext">দ্বযং ৰণ্ণে। ৰণ্ণীযতি পকাসীযতি অত্থো যেন, সো <span class="bld">ৰণ্ণো, ৰণ্ণ</span> পকাসনে। ন খরতি ন খীযতীতি <span class="bld">অক্খরো, খর</span> ৰিনাসে, <span class="bld">খি</span> খযে ৰা, তদা অরো। <span class="bld">লিখনং, লিপি, লিখি</span> ইমে ৰণ্ণসণ্ঠানে ৰত্তন্তি। <span class="bld">লিপিলিখি</span>যো ইত্থিযং।</p>
<p class="bodytext">ভেদাদযো ইমে চতুরো উপাযা সত্তুৰিজযকারণানি। সত্তুৰিজযমুপগচ্ছন্তি এতেহীতি <span class="bld">উপাযা।</span> পরস্মা ৰিসিলেসনং <span class="bld">ভেদো।</span></p>
<p class="gatha1">স্নেহরাগাপনযনং <a name="M0.0242"></a>, সংহাসোপ্পাদনং তথা।</p>
<p class="gathalast">সন্তজ্জনঞ্চ <span class="bld">ভেদো</span>যং, ৰিঞ্ঞূহি তিৰিধো মতো <span class="note">[কামন্দকীযনীতিসার ১৭.৮]</span>॥</p>
<p class="bodytext">তত্রাযং তৰানুগ্গতেন পৰুদ্ধো পাসাদতরৰো ৰিয অত্তানঞ্চোচ্ছিন্দিস্সতীতি সঙ্কাযং জনিতাযং স্নেহভত্তিঞ্চাপনযতি। অভিভৰনঞ্চোপাদযতি <span class="note">[পদ্ধঞ্চোপাদযতি (ক॰)]</span>। অঞ্ঞস্স চ পরিযপচ্চামিত্তানুগ্গহণস্স মরণমেৰন্তো ভৰিস্সতীত্যেৰংপকারমভিভযনং সন্তজ্জনং।</p>
<p class="gatha1">ৰধোত্থগ্গহণঞ্চেৰ, পরিক্লেসো তথেৰ চ।</p>
<p class="gathalast">ইতি দণ্ডৰিধঞ্ঞূহি, <span class="bld">দণ্ডো</span>পি তিৰিধো মতো <span class="note">[কামন্দকীযনীতিসার ১৭.৯]</span>॥</p>
<p class="bodytext"><span class="bld">পরিক্লেসো</span> বন্ধনতাল়নাদি।</p>
<p class="gatha1">অঞ্ঞমঞ্ঞোপকারানং, দস্সনং গুণকিত্তনং।</p>
<p class="gathalast">সম্বন্ধস্স সমক্খানং, আযতিং সম্পকাসনং॥</p>
<p class="gatha1">ৰাচা পেসলযা সাধু, তৰাহমিতি চপ্পণং।</p>
<p class="gathalast">ইতি সামৰিধঞ্ঞূহি, <span class="bld">সামং</span> পঞ্চৰিধং মতং <span class="note">[কামন্দকীযনীতিসার ১৭.৪-৫]</span>॥</p>
<p class="bodytext">‘‘অস্মিং এৰং কতে ইদং অম্হাকং ভৰিস্সতী’’তি আসাদস্সনং <span class="bld">আযতিসম্পকাসনং।</span> অপ্পণমিত্যঙ্গস্স দানং।</p>
<p class="bodytext">দানঞ্চ পঞ্চধা সারস্সাসারস্স চ দব্বস্স গহিতস্স সমপ্পণং, তথাগহিতস্সানুমোদনং, তথা অপুব্বদানং, তথা ‘‘অমুস্স দব্বং গণ্হাহি, তথেৰ ভৰিস্সতী’’তি পরসেসু সযং গাহপ্পৰত্তনং, তথা ইণপ্পমোচনঞ্চেতি। যথাহ –</p>
<p class="gatha1">‘‘যো সম্পত্তধনোস্সগ্গো, উত্তমমজ্ঝিমাধমো।</p>
<p class="gathalast">পতিদানং তথা তস্স, গহিতস্সানুমোদনং॥</p>
<p class="gatha1">দব্বদান’মপুব্বঞ্চ <a name="M0.0243"></a>, সযং গাহপ্পৰত্তনং।</p>
<p class="gathalast">দেয্যস্স পটিমোক্খো চ, <span class="bld">দানং</span> পঞ্চৰিধং মত’’ন্তি <span class="note">[কামন্দকীযনীতিসার ১৭.৬-৭]</span>॥</p>
<p class="bodytext">এতে চত্তারো উপাযা মাযাদীস্বেৰন্তোগধা, তথা হি মাযোপেক্খা চ দণ্ডন্তোগধা। ইন্দজালঞ্চ ভেদে অন্তোগধং। কেচি পনাহু</p>
<p class="gatha1">‘‘সামং দানঞ্চ ভেদো চ, দণ্ডো চেতি চতুক্ককং।</p>
<p class="gathalast">মাযোপেক্খিন্দজালঞ্চ, সত্তোপাযা পকিত্তিতা’’তি <span class="note">[কামন্দকীযনীতিসার ১৭.৩]</span>॥</p>
<p class="bodytext"><a name="para349"></a><span class="paranum">৩৪৯</span>. নামমত্তেন ৰুত্তানং ভেদাদীনমিদানি পরিযাযান্যাহ। তত্র দ্বযং ভেদে। <span class="bld">জপ</span> মানসে চ <span class="note">[জপো চিন্তনৰাচাসু (ধাত্বত্থসঙ্গহ, ১৩৫ গাথা)]</span>, ভূ, ণো। <span class="bld">ভিদি</span> দ্বিধাকরণে, ণো।</p>
<p class="bodytext">তিকং দণ্ডে। <span class="bld">দণ্ড</span> নিপাতনে, চুরাদি। সহো ৰুচ্চতি বলং, তব্ভৰং <span class="bld">সাহসং।</span> দমনং <span class="bld">দমো,</span> দীঘপটিসেধো।</p>
<p class="bodytext"><a name="para350"></a><span class="paranum">৩৫০</span>. সামং সুদ্দৰগ্গে, দানঞ্চ ব্রাহ্মণৰগ্গে কথেস্সতি। সাম্যাদযো সত্তরেৰাচরিযমতে। পরম্পরোপকারিত্তা রজ্জস্সঙ্গানি। পকট্ঠমুপকুব্বন্তি রজ্জন্তি পকতিযোতি চোচ্চন্তে। ৰুত্তঞ্চ <span class="bld">কামন্দকীযে</span> –</p>
<p class="gatha1">‘‘সাম্য’মচ্চঞ্চ রট্ঠঞ্চ, দুগ্গং কোসো বলং সখা।</p>
<p class="gathalast">পরম্পরোপকারীদং, সত্তঙ্গং রজ্জমুচ্চতে <span class="note">[কামন্দকীযনীতিসার ৪.১]</span>॥</p>
<p class="gatha1">অমচ্চরট্ঠদুগ্গানি <a name="M0.0244"></a>, কোসো দণ্ডো চ পঞ্চমো।</p>
<p class="gathalast">এতা পকতিযো ৰুত্তা, ৰিজিগীসস্স রাজিনো॥</p>
<p class="gatha1">এতা পঞ্চ তথা মিত্তং, সত্তমো পথৰীপতি।</p>
<p class="gathalast">সত্তপ্পকতিকং রজ্জং, ইচ্চাহ সূরপূজিতো’’তি॥</p>
<p class="bodytext">তত্র পোরসেণীনং পধানভাৰেপি সতি <span class="bld">রট্ঠ</span>গ্গহণেন, <span class="bld">বল</span>গ্গহণেন ৰা গহণসিদ্ধন্তি নেহ ৰিসুং গহণং কতং, <span class="bld">অমরকোসে</span> পন দ্বীহি গহণে সিদ্ধেপি পধানত্তাখ্যাপনত্থং ৰিসুং গহিতা। ৰুত্তঞ্হি তত্র –</p>
<p class="gatha1">‘‘সাম্য’মচ্চো সখা কোসো, রজ্জদুগ্গবলানি চ।</p>
<p class="gathalast">রজ্জঙ্গানি পকতযো, পোরানং সেণিযোপি চে’’তি <span class="note">[অমর ১৮.১৭]</span>॥</p>
<p class="bodytext">এসঞ্চ সাম্যমচ্চরট্ঠদুগ্গকোসবলসখীনং পুব্বতরস্স গরুত্তং ৰিঞ্ঞেয্যং, ইহ তু নামলিঙ্গানুসাসনে <span class="bld">অভিধানসত্থে</span> অনুপযোগতো যথাক্কমং গরুত্তং ন ৰত্তুমিচ্ছতীতি ব্যতিক্কমেনোপঞ্ঞাসো কতো।</p>
<p class="bodytext">সুৰণ্ণাদিমযভণ্ডাগারং <span class="bld">কোসো,</span> পব্বতোদকরুক্খাদীহি দুগ্গমং পুরং <span class="bld">দুগ্গং, ৰিজিতং</span> জনপদৰতী ভূমি, <span class="bld">বলং</span> চক্কং, তঞ্চ মোলভতসেণিসহাযামিত্তাটৰিকভেদেন ছব্বিধং। তত্র কমাগতং <span class="bld">মোলং,</span> ৰেতনসম্বন্ধং <span class="bld">ভতং,</span> পোরং বলং <span class="bld">সেণী,</span> সহাযভূতং <span class="bld">সহাযো,</span> অমিত্তভূতং <span class="bld">অমিত্তং, অটৰিকং</span> অটৰিসহাযো মিত্তং। তদপি সহজ্জং, পাকতং, কিত্তিমঞ্চেতি তিৰিধং। ‘‘লিঙ্গে সভাৰে পকতি, পোরামচ্চাদিযোনিসু। তিলিঙ্গং গুণসাম্যেপী’’তি <span class="note">[ব্যাখ্যাসুধা ১.৪.২৯]</span> <span class="bld">রুদ্দো।</span></p>
<p class="bodytext"><a name="para351"></a><span class="paranum">৩৫১</span>. পভাৰাদীনং <a name="M0.0245"></a> ৰসা সত্তিযো নাম তিস্সো ভৰন্তি। <span class="bld">সক</span> সত্তিযং,তি। তত্র যং সন্ধাদীনং, ভেদাদীনঞ্চ যাথাৰতো অৰট্ঠাপনং, তং ঞাণবলং <span class="bld">মন্তসত্তি,</span> সকসম্পত্তুপ্পত্তিযং কোসদণ্ডা <span class="bld">পভূসত্তি,</span> তেসংযেৰ পভুত্তসম্পাদনে সামত্থিযতো। ৰুত্তঞ্চ ‘‘কোসদণ্ডবলং পভূসত্তি’’রিতি <span class="note">[চিন্তামণিটীকাযম্পি]</span>। বলৰতী উস্সাহচেট্ঠা <span class="bld">উস্সাহসত্তি।</span> ৰুত্তঞ্চ ‘‘ৰিক্কমবলমুস্সাহসত্তি’’রিতি <span class="note">[ব্যাখ্যাসুধা ২.৮.১৯ চিন্তামণিটীকাযম্পি]</span>।</p>
<p class="bodytext">পভাৰাদীনং সকারণং সরূপং দস্সেতুমাহ <span class="bld">‘‘পভাৰো’’</span>চ্চাদি। দমনং দণ্ডো, তদত্থিযা বলম্পি দণ্ডো। ততো জাতং যং তেজো, তং পভাৰো। ততো জাতো যো তেজো, সো ‘‘পভাৰো’’তিপি পুল্লিঙ্গেন যোজনীযং। পভৰন্তি তেজস্সিনো অনেনেতি <span class="bld">পভাৰো,</span> ণো। পকট্ঠো ৰা ভাৰো <span class="bld">পভাৰো।</span> কোসো ধনং, ততো জাতো যো তেজো, সো পভাৰো নাম। তথা কোসজো তেজো ধনেন সত্তূনমুপকরণং। পতপন্তি তেজস্সিনো ভৰন্ত্যনেনেতি <span class="bld">পতাপো,</span> ণো।</p>
<p class="bodytext"><a name="para352"></a><span class="paranum">৩৫২</span>. দ্বযং মন্তে। মন্তা ৰুচ্চতি পঞ্ঞা, সা এতস্মিং ৰিজ্জতি তায নিপ্ফাদেতব্বত্তাতি <span class="bld">মন্তো,</span> অথ ৰা <span class="bld">মন্ত</span> গুত্তভাসনে, ভাৰে ণো। ইতরত্র ভাৰে যু।</p>
<p class="bodytext">সো <a name="M0.0246"></a> মন্তো <span class="bld">দ্বিগোচরো</span> দ্বিন্নং জনানং ৰিসযভূতো চতুক্কণ্ণো নাম। চত্তারো কণ্ণা এত্থ <span class="bld">চতুক্কণ্ণো।</span> সো মন্তো <span class="bld">তিগোচরো</span> তিণ্ণং জনানং ৰিসযভূতো <span class="bld">ছক্কণ্ণো</span> নাম। মন্তো নাম চতুক্কণ্ণো ৰা ছক্কণ্ণো ৰা কত্তব্বো, ন ততো পরন্তি দ্বিন্নমেৰেত্থ গহণং। <span class="bld">অমরকোসে</span> পন ছক্কণ্ণোপি পটিক্খিত্তো। ৰুত্তঞ্হি তত্থ ‘‘অছক্কণ্ণো, যো ততিযাদ্যগোচরো’’তি <span class="note">[অমর ১৮.২২]</span>।</p>
<p class="bodytext">সব্বপারিসদত্তা <span class="note">[সব্বপাঠিপদত্তা (ক॰)]</span> ব্যাকরণস্স সোতূনং সমযন্তরেস্বপি পটুভাৰজননত্থং ইধানাগতাপি ছগ্গুণাদযো আনেত্বা কথেতব্বা। ৰুত্তঞ্হি –</p>
<p class="gatha1">‘‘সব্বপারিসদং <span class="note">[সব্বপাটিপদং (ক॰)]</span> হিদং, সব্বসত্থ’মতো মতং।</p>
<p class="gathalast">নিস্সীযতে ক্বচি কিঞ্চি, সব্বেস’মত্র ৰাদিন’’ন্তি॥</p>
<p class="bodytext">যথা ছগ্গুণা সন্ধি ৰিগ্গহযানাসনদ্বেধাসযা <span class="note">[অমর ১৮.১৮-৯]</span>। তত্র <span class="bld">সন্ধি</span> উপহারলক্খণো তিৰিধো কোসদণ্ডভূমিপ্পদানহেতুকো। অপহারলক্খণো <span class="bld">ৰিগ্গহো,</span> সোপি তিৰিধো পকাসযুদ্ধং কূটযুদ্ধং তুণ্হিযুদ্ধন্তি।</p>
<p class="bodytext">পরব্যসনতাসপত্তিদেসকালাত্যুদযাৰাপযানমত্তেন সাদ্ধে পরস্মিং কতাচরস্স গুণানুরত্তপকতিস্স ৰিজিগীসস্স যাত্রা <span class="bld">যানং</span> <span class="note">[কামন্দকীযনীতিসারে ১১ সগ্গে পস্সিতব্বং]</span>, তঞ্চ ৰিগ্গয্হযানং সন্ধাযযানং সম্ভূযযানং পসঙ্গযানং উপেক্খিযযানমিতি পঞ্চৰিধং। পতিগ্গাহীনং নিগ্গয্হ, সন্ধায, উপেক্খিয ৰা যং যানং, তং <span class="bld">ৰিগ্গয্হযানাদি।</span> যদা ন সক্কোতি, তদা সামন্তেহি সহেকীভূয যানং <span class="bld">সম্ভূযযানং।</span> অঞ্ঞত্র গন্তব্বে অঞ্ঞস্মিং পসঙ্গতো গমনং <span class="bld">পসঙ্গযানং।</span></p>
<p class="bodytext">‘‘ন মং পরো হন্তুং সমত্থো, নাহম্পি পর’’মিতি কালাদিকে পরিক্খিত্বা ৰিজিগীসস্স দুগ্গাদীনি ৰড্ঢযতো ঠিতি <span class="bld">আসনং,</span> তদপি ৰিগ্গয্হাসনসন্ধাযাসনাদিভেদেন পঞ্চৰিধং। বলীনং <a name="M0.0247"></a> সত্তূনং মজ্ঝে কাকক্খিৰা’লক্খিতস্সো’ভযত্র ৰচনেনত্তনো সমপ্পণং <span class="bld">দ্বেধং।</span> অঞ্ঞতরেন ৰা বলৰতরেন সন্ধি, অঞ্ঞতরেন অবলেন ৰিগ্গহো <span class="bld">দ্বেধং।</span> সত্তুনো ৰা পকতীহি সন্ধায যো তেন ৰিগ্গহো, সত্তুনেৰ ৰা যো সন্ধিৰিগ্গহসমুদাযহেতুকো <span class="note">[সত্তুনোৰ ৰা সন্ধিৰিগ্গহসমুদাযহেতুনো (ব্যাখ্যাসুধা ১.৮.১৮)]</span> দুগ্গাসযস্স ব্যাপারো, সোপি <span class="bld">দ্বেধং।</span> পরসন্তানমপ্যোভযৰেদনানং উভযতো ৰুত্তি দ্বেধমুচ্চতে।</p>
<p class="bodytext">‘‘উচ্ছিজ্জমানো রিপুনা নিরুপায পতিক্রিযো। সত্তিহীনো সমাসিযতে’’তি <span class="note">[ব্যাখ্যাসুধা ১.৮.১৮]</span> হীনেনাঞ্ঞস্স বলৰতরস্স ধম্মৰিজযিনো সমাসযনং <span class="note">[বলৰতা অরিনা উচ্ছিজ্জমানস্স হীনসত্তিনো যং বলৰধম্মৰিজযিসমাসযনং (ব্যাখ্যাসুধা ১.৮.১৮)]</span>, তস্সেৰ ৰা বলিনো সত্তুনো কোসাদিপ্পদানেন আসযনং <span class="bld">আসযো</span> ৰুচ্চতে। এতে ছগ্গুণা।</p>
<p class="bodytext">যস্মিঞ্চ গুণে ঠিতো ৰিজিগীসো সক্কোত্যত্তনো অট্ঠৰগ্গিযকম্মানি পৰত্তযিতুং, পরস্স চেতান্যুপহন্তুং, গুণমাধিট্ঠেয্য, সা ৰুড্ঢি।</p>
<p class="gatha1">কসি ৰণিজ্জং পথো দুগ্গং, সেতু কুঞ্জরবন্ধনং।</p>
<p class="gathalast">খন্যাকরধনাদানং, সুঞ্ঞানঞ্চ নিৰেসনং <span class="note">[কামন্দকীযনীতিসার ৫.৭৮]</span>॥</p>
<p class="bodytext">ইত্যেসো অট্ঠৰগ্গো।</p>
<p class="bodytext">যস্মিং ৰা গুণে ঠিতো সকম্মানং <span class="bld">ৰুড্ঢি,</span> খযং ৰা নাভিপস্সতি, তং <span class="bld">ঠানং,</span> যস্মিং ৰা গুণে ঠিতো সকম্মানমুপঘাতং পস্সতি, তস্মিং ন তিট্ঠেয্য, সো <span class="bld">খযো,</span> অযং নীতিৰেদীনং তিৰগ্গো <span class="note">[অমর ১৮.১৯]</span>। ইতরেসং ধম্মত্থকামা তিৰগ্গো।</p>
<p class="bodytext">দ্বযং <a name="M0.0248"></a> গুয্হে। রহসি ভৰং <span class="bld">রহস্সং,</span> সো, রহে ৰা ভৰং <span class="bld">রহস্সং। গুহ</span> সংৰরণে, কম্মনি যো। ইদং দ্বযং তীসু। রহস্সো মন্তো, রহস্সা ৰাচা, রহস্সং মন্তনং।</p>
<p class="bodytext"><a name="para353"></a><span class="paranum">৩৫৩</span>. পঞ্চকং ৰিজনে। <span class="bld">ৰিজি</span> পুথভাৰে, ভূ, তো চ। <span class="bld">ৰিচি</span> ৰিৰেচনে, পুথুভাৰে চ ৰা। ‘‘ৰিৰিত্তং তীসু ৰিজনে, অসংপক্কপৰিত্তেসূ’’তি <span class="bld">রুদ্দো।</span> ৰিগতো জনো অস্মাতি <span class="bld">ৰিজনো।</span> ছাদেতীতি <span class="bld">ছন্নো। ছদ</span> সংৰরণে। ৰিত্তমরহতীতি <span class="bld">রহো, রহ</span> চাগে, রমন্তে অস্মিন্তি ৰা <span class="bld">রহো,</span> ৰণ্ণৰিকারো। ‘‘রহো নিধুৰনে চাপি, রহো গুয্হে নপুংসক’’ন্তি <span class="note">[ব্যাখ্যাসুধা ২.৮.২২]</span> <span class="bld">রভসো।</span> দুতিযো <span class="bld">রহো</span>সদ্দো অব্যযং। নিস্সলাকা, উপাসুপ্যত্র। নিস্সলাকা থী, উপাসু অব্যযং।</p>
<p class="bodytext">দ্বযং ৰিস্সাসে। <span class="bld">সস</span> পালনে, ণো। <span class="bld">সম্ভ</span> ৰিস্সাসে। ‘‘ৰিস্সম্ভো কেলিকলহে, ৰিস্সাসে’পণযেপি চে’’তি <span class="note">[চিন্তামণিটীকাযম্পি]</span> <span class="bld">রুদ্দো।</span></p>
<p class="bodytext">দ্বযং ন্যাযে। <span class="bld">যুজ</span> সমাধিম্হি, সমাধি অভ্যুপগমো, তো। উপগন্তব্বত্তা <span class="bld">উপাযিকং। উপাযা</span> সকত্থে ইকো, ওপাযিকং, ওপযিকম্পি <span class="note">[পাণিনি ৫.৪.৩৪ (গণ)]</span>, লব্ভং, ভজমানং, অভিনীতং, ন্যাযং, ঞাযংপ্যত্র।</p>
<p class="bodytext"><a name="para354"></a><span class="paranum">৩৫৪</span>. সিলোকং ওৰাদে। <span class="bld">অৰ</span>পুব্বো <span class="bld">ৰদ</span> ৰিযত্তিযং ৰাচাযং, ভাৰে ণো। <span class="bld">সাস</span> অনুসিট্ঠিম্হি,তি, আস্সি, <span class="bld">অনুসিট্ঠি</span> <a name="M0.0249"></a>। অনুসাসতে <span class="bld">অনুসাসনং। পুমৰজ্জে</span> ইত্থিযং, নপুংসকে চ। এত্থ চ একস্সেৰত্থস্স ভিন্নলিঙ্গেহি তীহি নামেহি কথনং ন কেৰলং ৰাচ্চলিঙ্গোযেৰ সদ্দো, অথ খো ৰাচকলিঙ্গোপ্যত্থীতি দীপনত্থং।</p>
<p class="bodytext">দ্বযং আণাযং। <span class="bld">আণ</span> পেসনে, ভাৰে অ, <span class="bld">আণা,</span> ইত্থী। অৰৰাদো, নিদ্দেসো, সিট্ঠিপ্যত্র। দ্বযং বন্ধনে। <span class="bld">দা</span> দানে, ভাৰে যু, <span class="bld">দা</span> অৰখণ্ডনে ৰা, ৰিযোগদানতো <span class="bld">উদ্দানং।</span></p>
<p class="bodytext"><a name="para355-356"></a><span class="paranum">৩৫৫-৩৫৬</span>. দ্বযং অপরাধে। অপগচ্ছন্ত্যনেনাতি <span class="bld">আগু,</span> ণু, <span class="bld">প</span>লোপো, রস্সস্স দীঘতা, নপুংসকে আগু। অপগতো রাধো যেন <span class="bld">অপরাধো, রাধ</span> সংসিদ্ধিম্হি। দ্বযং রাজগয্হে। <span class="bld">কির</span> ৰিকিরণে, কত্তরি অ, <span class="bld">অ</span>ত্তং। <span class="bld">বল</span> পাণনে, ই। <span class="bld">কর</span>সাহচরিযতো <span class="bld">বলি</span> পুল্লিঙ্গে। ভাগধেয্যোপ্যত্র। <span class="bld">ভাগা</span>সকত্থে ধেয্যো <span class="note">[পাণিনি ৫.৪.৩৬ (ৰা॰)]</span>, ভাগত্তেন তিট্ঠতীতি ৰা <span class="bld">ভাগধেয্যো,</span> ইযো।</p>
<p class="bodytext">দ্বযং তুট্ঠিদাযে। মনোরথপুণ্ণত্তা পত্তব্বো ভাগো <span class="bld">পুণ্ণপত্তো।</span> তুস্সনং তুট্ঠো, সোস্সত্থীতি তুট্ঠী, তেন দাতব্বো দাযো <span class="bld">তুট্ঠিদাযো,</span> আকারন্তানমাযো।</p>
<p class="bodytext">ছক্কং <a name="M0.0250"></a> পাভতে। তথা হি –</p>
<p class="gatha1">‘‘হেমং সীহাসনং ৰেসং, ৰুত্তং ভদ্দাসনং তথা।</p>
<p class="gathalast">উপাযন’মুপগ্গয্হং, পাভতঞ্চো’পদা থিয’’ন্তি॥</p>
<p class="bodytext">সিলোকাদ্ধং নাম অমরমালা।</p>
<p class="bodytext">উপগন্ত্বাদাতব্বাতি <span class="bld">উপদা,</span> অ, ইত্থী, তং তমত্থং পত্থেন্তেহি আভরীযতে আনীযতেতি <span class="bld">পাভতং,</span> পত্থনত্থজোতকোযং পসদ্দো। উপেয্যতেতি <span class="bld">উপাযনং, ই</span>তো যু, উপগচ্ছতি যেনাতি ৰা <span class="bld">উপাযনং। কুচ</span> সঙ্কোচনে, ণো, ৰিগতো কোচো যেন <span class="bld">উক্কোচো।</span> পণ্ণেন সত্থপণ্ণেন সদ্ধিং আকরীযতে আনীযতেতি <span class="bld">পণ্ণাকারো,</span> অঞ্ঞত্র উপচারা। পহিণন্ত্যনেনেতি <span class="bld">পহেণকং, হি</span> গতিযং, যু, সকত্থে কো। পদেসনং, উপগ্গয্হং, উপহারোপ্যত্র।</p>
<p class="bodytext">গুম্বাদিদেয্যো গুম্বঘটাদিকো <span class="note">[গুম্বঘটাদিতো (?)]</span> দেয্যোসুঙ্কং, অনিত্থী, গুম্বো নাম জলথলমগ্গাদীসু লদ্ধব্বভাগো, তথা ঘট্টোপি, সমানত্থা হেতে। <span class="bld">আদি</span>না পাভতম্পি সঙ্গণ্হাতি। <span class="bld">সুঙ্ক</span> গমনে, সুঙ্কতি যেন, তং <span class="bld">সুঙ্কং। গমু</span> গমনে, বো, অস্সু, <span class="bld">গুম্বো।</span> দ্বযং গামজনপদাদিতো লদ্ধব্বভাগে। <span class="bld">অয</span> গমনে, ণো, <span class="bld">আযো। অ</span>পচ্চযে অযো। ধনানং সম্পত্তকালে আগমো <span class="bld">ধনাগমো।</span></p>
<p class="bodytext"><a name="para357"></a><span class="paranum">৩৫৭</span>. দ্বযং ছত্তসামঞ্ঞে। আতপতো সূরিযালোকতো তাযতীতি <span class="bld">আতপত্তং,</span> তো। ছাদযতীতি <span class="bld">ছত্তং, ছদ</span> <a name="M0.0251"></a> অপৰারণে, তো, <span class="bld">ত্রণ</span>পচ্চযে ছত্রং, <span class="bld">হেমং</span> সুৰণ্ণখচিতং <span class="bld">রঞ্ঞং</span> রাজূনং আসনং <span class="bld">সীহাসনা</span>খ্যং। সীহাকতিপ্পধানত্তা সীহাকতিপ্পধানং আসনন্তি ৰিগ্গহো।</p>
<p class="bodytext">দ্বযং চামরে। ৰালেন কতা বীজনী <span class="bld">ৰালবীজনী।</span> চমরো মিগো তস্সেদং <span class="bld">চামরী।</span> ‘‘চামরা চামরং রোমং, গুচ্ছকঞ্চাৰচূলক’’ন্তি <span class="note">[তিকণ্ডসেস ২.৮.৪০৬]</span> <span class="bld">তিকণ্ডসেসো।</span> পকিণ্ণকংপ্যত্র। পকরীযতে ৰিক্খিপতে <span class="bld">পকিণ্ণকং,</span> সকত্থে কো।</p>
<p class="bodytext"><a name="para358"></a><span class="paranum">৩৫৮</span>. খগ্গাদযো ইমে পঞ্চ রাজূনং ককুধভণ্ডানি ভৰন্তি। <span class="bld">কুক</span> আদানে, ধো, ৰণ্ণৰিপরিযযো। রঞ্ঞো গমনকালে সদা আদাতব্বতো ককুধানি চ তানি রাজধনত্তা ভণ্ডানি চেতি <span class="bld">ককুধভণ্ডানি।</span></p>
<p class="bodytext"><a name="para359"></a><span class="paranum">৩৫৯</span>. দ্বযং পুণ্ণঘটে। জলপুণ্ণত্তা ভদ্দো কল্যাণো কুম্ভো <span class="bld">ভদ্দকুম্ভো।</span> দ্বযং হেমভাজনে। <span class="bld">ভর</span> ভরণে, ভরণং ধারণং পোসনঞ্চ, ধারণত্থস্স <span class="bld">ভর</span>তিস্স <span class="bld">ভিঙ্গা</span>দেসো, ভরতি দধাতি উদকন্তি <span class="bld">ভিঙ্গারো,</span> আরো। করকো, কুণ্ডিকাপ্যত্র।</p>
<p class="bodytext">হত্থী <a name="M0.0252"></a> চ অস্সো চ রথো চ পত্তি চ, তেসং সমূহো হত্থিস্সরথপত্তি চতুরঙ্গিনী সেনাত্যুচ্চতে, সেনঙ্গত্তা সমাহারদ্বন্দোযং। চত্তারি অঙ্গানি যস্সং সংৰিজ্জন্তি, সা <span class="bld">চতুরঙ্গিনী,</span> ঈ, ইনী।</p>
<p class="bodytext"><a name="para360"></a><span class="paranum">৩৬০</span>. <span class="bld">দন্ত্য</span>ন্তং হত্থিনি। কুঞ্জো হনু, দন্তো চ, তংযোগা <span class="bld">কুঞ্জরো,</span> অতিসযে রো, কুং পথৰিং জরাপেতীতি ৰা <span class="bld">কুঞ্জরো,</span> অলুত্তসমাসো, কুঞ্জে ৰা গিরিকূটে রমতি, কোঞ্চনাদং নদন্তো ৰা চরতি, কুং ৰা পথৰিং তদাঘাতেন জরযতীতি <span class="bld">কুঞ্জরো।</span> ৰারযতি পরবলং <span class="bld">ৰারণো,</span> নন্দাদীহি যু। হত্থযোগা <span class="bld">হত্থী।</span> মতঙ্গস্স ইসিনো অপচ্চং <span class="bld">মাতঙ্গো,</span> মহন্তং অঙ্গং সরীরমেতস্সাতি ৰা <span class="bld">মাতঙ্গো, হ ন</span>লোপো, অস্সাকারো চ। দ্বে রদা দন্তা যস্স <span class="bld">দ্বিরদো, ‘‘রদ</span> ৰিলেখনে দন্তে’’তি হি <span class="bld">নানত্থসঙ্গহে। গজ</span> সদ্দে, গজতীতি, অ। নগো পব্বতো, সো ৰিয দিস্সতীতি <span class="bld">নাগো,</span> ণো। করেন, মুখেন চাতি দ্বীহি পিৰতীতি <span class="bld">দ্বিপো।</span> ই গমনে, ভো। দন্তযোগা <span class="bld">দন্তী।</span> সট্ঠিহাযনো, দন্তাৰলো, অনেকপো, মতঙ্গজো, করী, থম্ভেরমো, পদ্মী, মহামিগো, পীলু, সিন্ধুরো, দীঘমারুতো, রাজীৰো, জলকক্খো, নিল্লুরো, করটী, ৰরঙ্গো, সুপ্পকণ্ণো ইচ্চাদীনিপি হত্থিনো নামানি। সট্ঠিৰস্সিকত্তা, জাতিযা সট্ঠিৰস্সকালে থামেন হাযনতো ৰা <span class="bld">সট্ঠিহাযনো।</span></p>
<p class="bodytext">ৰনকরীনং যো যূথজেট্ঠো, সো সযূথানং জেট্ঠত্তা <span class="bld">যূথজেট্ঠো।</span> সযূথে পাতি রক্খতীতি <span class="bld">যূথপো</span>তি চোচ্চতে।</p>
<p class="bodytext"><a name="para361"></a><span class="paranum">৩৬১</span>. কাল়াৰকাদীনি <a name="M0.0253"></a> এতানি হত্থিরাজানং কুলানি। কলম্বতে সদ্দাযতেতি <span class="bld">কাল়াৰকো,</span> ণ্ৰু, <span class="bld">ম</span>লোপো। গঙ্গাযং জাতো <span class="bld">গঙ্গেয্যো,</span> ঠানৰসেন সা সঞ্ঞা। পণ্ডরৰণ্ণতায <span class="bld">পণ্ডরো।</span> ৰণ্ণৰসেন তম্বৰণ্ণতায <span class="bld">তম্বো।</span> পিঙ্গলৰণ্ণতায <span class="bld">পিঙ্গলো।</span> গন্ধযুত্ততায <span class="bld">গন্ধো। মঙ্গ</span> গমনত্থো, সোভনগমনযুত্ততায <span class="bld">মঙ্গলো,</span> অতিসাযনে, পসংসাযং ৰা লো। হেমৰণ্ণতায <span class="bld">হেমো।</span> উপোসথকুলে জাতত্তা <span class="bld">উপোসথো,</span> উপগন্ত্বা অরযো উসতীতি ৰা <span class="bld">উপোসথো,</span> থো, <span class="bld">উস</span> দাহে, <span class="bld">উপ</span>পুব্বো <span class="bld">ৰস</span> নিৰাসে ৰা, ৰস্সো, <span class="bld">উপোসথো,</span> তিথীৰিসেসো চ। ছব্বণ্ণদন্ততায <span class="bld">ছদ্দন্তো।</span> এতেসঞ্চ কাল়াৰকো দসন্নং পুরিসানং বলং ধারেতি, গঙ্গেয্যো দসন্নং কাল়াৰকানং, এৰং যাৰছদ্দন্তা নেতব্বো, সম্মাসম্বুদ্ধো পন দসন্নং ছদ্দন্তানং বলং ধারেতি, তেনেৰ ভগৰা কাল়াৰকহত্থিগণনায কোটিসহস্সবলং ধারেতি, পুরিসগণনায দসন্নং পুরিসকোটিসহস্সানং বলং।</p>
<p class="bodytext"><a name="para362"></a><span class="paranum">৩৬২</span>. পাদো করিপোতে। পঞ্চৰস্সানি যাৰ কলভো, <span class="bld">কল</span> সঙ্খ্যানে, অভো, কলভো, ল়ত্তে <span class="bld">কল়ভো,</span> মাতাপিতূহি <a name="M0.0254"></a> ভরিতব্বত্তা <span class="bld">ভিঙ্কো, ভর</span>তিস্স <span class="bld">ভিঙ্কো।</span> করিসাৰকোপ্যত্র। পাদো মত্তমাতঙ্গে। দানং পভিন্নো যস্স <span class="bld">পভিন্নো।</span> মজ্জতীতি <span class="bld">মত্তো, মদ</span> উম্মাদে। গজে জাযতীতি গজ্জো, ণ্যো, মদো। সো সঞ্জাতো যস্স <span class="bld">গজ্জিতো।</span></p>
<p class="bodytext">দ্বযং হত্থিসমূহে। হত্থীনং সমূহো <span class="bld">হত্থিঘটা।</span> গজানং সমূহো <span class="bld">গজতা,</span> গামজনবন্ধুসহাযাদীহি তা। পাদো হত্থিনিযং। হত্থযোগা <span class="bld">হত্থিনী,</span> ঈ, ইনী। <span class="bld">কণ</span> সদ্দে, ইরু, সকত্থে কো। <span class="bld">করেণুকা</span>তিপি, তদা করযোগা করেণুকা, ইণু। করিণী, ধেনুকা, ৰসা, করেণুপ্যত্র।</p>
<p class="bodytext"><a name="para363"></a><span class="paranum">৩৬৩</span>. <span class="bld">হত্থিসিরোপিণ্ডা</span> হত্থিনো সিরসি দ্বে পিণ্ডা কুম্ভাখ্যা। কে সিরসি ভৰতীতি <span class="bld">কুম্ভো,</span> অস্সু, নিগ্গহীতাগমো চ। দ্বিন্নং পন কুম্ভানং মজ্ঝিমং ৰিদু নাম <span class="note">[অমর ১৮.৩৭]</span>। অঙ্কুসসঙ্ঘাতং ৰিন্দত্যস্মিন্তি <span class="bld">ৰিদু,</span> পুমে, উ। দ্বযং কণ্ণমূলে। <span class="bld">চূল়</span> নিমজ্জনে, ণ্ৰু, <span class="bld">চূল়িকা, চুদ</span> সঞ্চোদনে ৰা, চোদেন্তি এত্থ <span class="bld">অ</span>ঙ্কুসাদীহি অদন্তন্তি <span class="bld">চূল়িকা, দ</span>স্স <span class="bld">ল়ো,</span> ণ্ৰু।</p>
<p class="bodytext">আসতে অস্মিন্তি <span class="bld">আসনং,</span> খন্ধদেসো। খন্ধো এৰ দেসো <span class="bld">খন্ধদেসো,</span> তস্মিং। দ্বযং পুচ্ছমূলে। পুচ্ছস্স মূলং হেট্ঠিমভাগো।</p>
<p class="bodytext"><a name="para364"></a><span class="paranum">৩৬৪</span>. তিকং গজবন্ধনথম্ভে। আলন্ত্যস্মিং, অনেন ৰা বন্ধন্তি <span class="bld">আলানং,</span> যু। <span class="bld">আ</span>পুব্বো বন্ধনত্থো <span class="bld">লা</span>ধাতু। আহনন্তি <a name="M0.0255"></a> বন্ধন্ত্যস্মিং, অনেন ৰা <span class="bld">আল়্হকো, হন</span>ধাতু, <span class="bld">ন</span>স্স <span class="bld">ল়ো,</span> ৰণ্ণৰিপরিযযো চ, ণ্ৰু। <span class="bld">থম্ভ</span> পটিবন্ধনে। বন্ধোপ্যত্র।</p>
<p class="bodytext">তিকং সঙ্খলে। অনিত্থী তূতি <span class="bld">ত্ব</span>ন্তং লিঙ্গপদং। <span class="bld">গল</span> সেচনে। নিগল়তি বন্ধতি যেনাতি <span class="bld">নিগল়ো,</span> অ, কত্তুসাধনং ৰা। <span class="bld">অদি</span> বন্ধনে, অন্দতীতি <span class="bld">অন্দুকো।</span> ণ্ৰু, অস্সু। ভুসং খলত্যনেন <span class="bld">সঙ্খলং, কটি</span> ৰত্থবন্ধনেপি, ‘‘থীকটীৰত্থবন্ধেপি, নিগল়ে সঙ্খলং তিসূ’’তি <span class="note">[চিন্তামণিটীকা ১৮.৪১]</span> <span class="bld">রভসো।</span> সঙ্খলিকাপ্যত্র।</p>
<p class="bodytext">দ্বযং গজগণ্ডে। <span class="bld">গণ্ড</span> ৰদনেকদেসে, অধাতূনম্পি ধাতূসু পাঠো, ধাতু হি ক্রিযত্থো। গণ্ডো কপোলসামঞ্ঞেপি। <span class="bld">কট</span> ৰস্সাৰরণেসু, অ। দ্বযং করিমদজলে। দীযতেতি <span class="bld">দানং। মদ</span> উম্মাদে, করণে অ।</p>
<p class="bodytext"><a name="para365"></a><span class="paranum">৩৬৫</span>. দ্বযং হত্থিকরে। <span class="bld">সোণ</span> ৰণ্ণগতীসু, ডো, <span class="bld">সোড</span> গব্বে ৰা, নিগ্গহীতাগমো, ণো চ। দ্বীসু দ্বেপি।</p>
<p class="bodytext">দ্বযং সোণ্ডগ্গে। করস্স সোণ্ডস্স অগ্গং। <span class="bld">পুস</span> পোসনে। খরো, <span class="bld">স</span>স্স <span class="bld">কো,</span> উস্সোত্তং, <span class="bld">পুস</span> ৰুড্ঢিম্হি ৰা, ভূ, <span class="bld">পুস</span> স্নেহসেচনপূরণেসু ৰা, কিযাদি, <span class="bld">পুস</span> ধারণে ৰা, চুরাদি।</p>
<p class="bodytext">হত্থিস্স কাযমজ্ঝম্হি বন্ধনরজ্জু কচ্ছা নাম। <span class="bld">কচ</span> বন্ধনে, ছো। দূসা, ৰরত্রাপ্যত্র। কুথো নাম হত্থিপিট্ঠত্থরিতচিত্রকম্বলং, সো আদি যেসন্তে <span class="bld">কুথাদযো।</span> কুথাদযো এৰ কপ্পনো নাম ভৰন্তি। <span class="bld">কপ্প</span> সামত্থিযে, সজ্জনাযঞ্চ <a name="M0.0296"></a>, করণে যু। কপ্পনাপি। <span class="bld">কচ</span> সজ্জনাযং, থো, <span class="bld">কুথো,</span> তীসু। ‘‘নপুংসকমত্থরণং, থী পৰেণী কুথং তিসূ’’তি <span class="note">[চিন্তামণিটীকা ১৮.৪২]</span> হি <span class="bld">ৰোপালিতো।</span> পৰেণী, অত্থরণং, ৰণ্ণো, পরিত্থোমোতি এতে <span class="bld">কুথ</span>পরিযাযা।</p>
<p class="bodytext"><a name="para366"></a><span class="paranum">৩৬৬</span>. দ্বযং রাজারহে হত্থিনি। রাজানমুপগন্ত্বা ৰহিতুমরহতীতি <span class="bld">ওপৰয্হো,</span> অরহত্থে ণ্যো। রাজানং ৰহিতুং অরহতীতি <span class="bld">রাজৰয্হো,</span> ণ্যো। দ্বযং কপ্পিতহত্থিনি। সজ্জা সজ্জনা সঞ্জাতা যস্মিং <span class="bld">সজ্জিতো।</span> কপ্পা কপ্পনা সঞ্জাতা যস্মিং <span class="bld">কপ্পিতো।</span> এতস্মাযেৰ পাঠা সজ্জকপ্পা সজ্জনাকপ্পনানং পরিযাযাতি ঞেয্যা।</p>
<p class="bodytext">হত্থিনো পাদে ৰিজ্ঝনকণ্টকো ‘‘তোমরো’’ত্যুচ্চতে। তুজ্জতেনেনেতি <span class="bld">তোমরো, তুদ</span> ব্যথনে, অরো, <span class="bld">দ</span>স্স <span class="bld">মো, ও</span>ত্তং। ৰেণুকংপ্যত্র <span class="note">[কোত্রং ৰেণুকমালানং (অমর ১৮.৪১)]</span>, ক্বচি ৰেল়ুকন্তিপি পাঠো।</p>
<p class="bodytext"><a name="para367"></a><span class="paranum">৩৬৭</span>. হত্থিনো কণ্ণমূলম্হি ৰিজ্ঝনকণ্টকো ‘‘তুত্ত’’মিত্যুচ্চতে। তুজ্জতেনেনেতি <span class="bld">তুত্তং,</span> তো। হত্থিনো মত্থকম্হি ৰিজ্ঝনকণ্টকো ‘‘অঙ্কুসো’’ত্যুচ্চতে। অঙ্কতে অনেনেতি <span class="bld">অঙ্কুসো, অঙ্ক</span> লক্খণে, সো, অস্সু।</p>
<p class="bodytext">পজ্জদ্ধং <a name="M0.0257"></a> হত্থারোহে। <span class="bld">মডি</span> ভূসাযং, হত্থিং মণ্ডযতি রক্খতীতি হত্থিমণ্ডো, সোৰ <span class="bld">হত্থিমেণ্ডো, মি</span> হিংসাযং ৰা, ডো, নিগ্গহীতাগমো। হত্থিং পাতি রক্খতীতি <span class="bld">হত্থিপো,</span> কম্মনি ণো। হত্থিং গোপযতি রক্খতীতি <span class="bld">হত্থিগোপকো। গুপ</span> রক্খণে, সকত্থে কো। আধোরণো, নিসাদিনোপ্যত্র।</p>
<p class="bodytext"><a name="para368"></a><span class="paranum">৩৬৮</span>. মাতঙ্গহযাদীনং গমনাদিক্রিযাসিক্খাপকো আচরিযো ‘‘গামণীযো’’ত্যুচ্চতে। গমনং গামো, ভাৰে ণো। হত্থাদীনং গমনক্রিযা গামো, তং নেতি সিক্খাপেতীতি <span class="bld">গামণীযো,</span> অঞ্ঞক্রিযাসিক্খাপনেতূপচারা, গামং ৰা হত্থাদিসমূহং নেতীতি <span class="bld">গামণীযো,</span> গমনং ৰা সিক্খাপেতীতি <span class="bld">গামণীযো,</span> সব্বত্র <span class="bld">ন</span>স্স <span class="bld">ণ</span>ত্তং।</p>
<p class="bodytext">পাদদ্বযং অস্সে। <span class="bld">হয</span> গতিযং, অ। তুরং সীঘং গচ্ছতীতি <span class="bld">তুরঙ্গো,</span> ক্বি, বিন্দালোপো, লোপে সতি <span class="bld">তুরগো। ৰাহ</span> পযতনে, অ। <span class="bld">অস</span> ভক্খনে, অ। সিন্ধূনমদূরভৰো জনপদোপি সিন্ধৰো, তত্র ভৰো <span class="bld">সিন্ধৰো,</span> সংযোগন্তত্তা ন ৰুদ্ধি। ঘোটকো, পীতি, তুরঙ্গমো, ৰাজী, গন্ধব্বো, সত্তিরিচ্চাদীনিপি অস্সে। <span class="bld">ঘুট</span> পরিৰত্তনে, ণ্ৰু। পা পানে,তি। ‘‘পানে থী পীতি অস্সে সো’’তি <span class="bld">রুদ্দো।</span> ৰাজযোগা <span class="bld">ৰাজী,</span> ঈ। ‘‘এসঞ্চ পুব্বং পক্খো আসি, স তু দেৰেত্যত্যত্থিতেন <span class="bld">সালীভূত</span>মুনিনা সক্কং পযোজেত্বা ৰজিরছেদিতো’’তি <span class="bld">নিকাযন্তরিযা। সপ</span> সমৰাযে,তি, <span class="bld">সত্তি,</span> সামত্থিযেপি।</p>
<p class="bodytext"><a name="para369"></a><span class="paranum">৩৬৯</span>. <span class="bld">তস্স</span> <a name="M0.0258"></a> অস্সস্স <span class="bld">ভেদো</span> ৰিসেসো অস্সতরো, অস্সং তরতীতি <span class="bld">অস্সতরো, তর</span> অতিক্কমনে, <span class="bld">তর</span>পচ্চযেনাপি সিদ্ধং। পধানস্সভূমিভৰো সুজাতিকো অৰিকারী কুলীনকো অস্সো আজানীযো নাম, আ ভুসো কারণাকারণং জানাতীতি <span class="bld">আজানীযো,</span> অনীযো, <span class="bld">ণ্য</span>পচ্চযেন ৰা সিদ্ধং, তদা ‘‘কিযাদিতো না’’তি <span class="bld">না</span>গমো, <span class="bld">ঈ</span>কারাগমো চ <span class="note">[চিন্তামণিটীকা ১৮.৪৪ গাথাযম্পি পস্সিতব্বং]</span>। কুলে সম্ভূতো <span class="bld">কুলীনকো,</span> ঈনো, সকত্থে কো। সঙ্গামে গরুসত্থপ্পহারেন নিহতো সন্তো পিযো সামিকং ন জহতি সুখং ৰহনসীলো যো অস্সো, সো <span class="bld">ৰিনীত</span>সদ্দেনোচ্চতে। ৰিসেসেন দম্মতং নেতি যন্তি <span class="bld">ৰিনীতো।</span></p>
<p class="bodytext">দ্বযং অস্সপোতে। <span class="bld">কস</span> গমনে, ওরো, অস্সি, কিঞ্চি সরতীতি ৰা <span class="bld">কিসোরো,</span> বিন্দুলোপো, অস্সো চ, হযো এৰ বালত্তা <span class="bld">হযপোতকো,</span> অপ্পত্থে কো।</p>
<p class="bodytext"><a name="para370"></a><span class="paranum">৩৭০</span>. দ্বযং অথামস্সে। <span class="bld">ঘুট</span> পরিৰত্তনে, ণ্ৰু, <span class="bld">ঘোটকো,</span> অস্সসামঞ্ঞেপ্যযং, খরং গচ্ছতীতি খলুঙ্গো, সো এৰ <span class="bld">খল়ুঙ্কো, গ</span>কারস্স <span class="bld">ক</span>কারং কত্বা, রস্স <span class="bld">লো,</span> ল়ত্তমুত্তঞ্চ, খল়ুকোতিপি। জৰেন সব্বেসমধিকো অস্সো <span class="bld">জৰনো,</span> যু।</p>
<p class="bodytext">দ্বযং <a name="M0.0259"></a> কৰীতিখ্যাতে মুখবন্ধনে। মুখমাতিট্ঠতীতি <span class="bld">মুখাঠানং।</span> খে মুখৰিৰরে লীনো <span class="bld">খলীনো।</span> ‘‘কৰিকা তু খলীনোতি <span class="note">[খলীনে থী (?)]</span>, কৰিযং কথনংত্যপী’’তি <span class="bld">রভসো।</span> কৰি, কৰিকাপ্যত্র। <span class="bld">কু</span> সদ্দে। ই, ঈ চ, সকত্থে কো। <span class="bld">ৰা</span>সদ্দেন নপুংসকত্তং সমুচ্চিনোতি। ৰুত্তঞ্চ <span class="bld">অমরকোসে</span> ‘‘কৰিকা তু খলীনো’নিত্থী’’তি <span class="note">[অমর ১৮.৪৯]</span>।</p>
<p class="bodytext">অস্সাভিতাল়িনী ৰেত্তৰিকতাদি <span class="bld">কসা</span> নাম। <span class="bld">কস</span> গমনে, অ, করণসাধনং।</p>
<p class="bodytext"><a name="para371"></a><span class="paranum">৩৭১</span>. অস্সস্স নাসাগতরজ্জুম্হি কুসা, <span class="bld">কুস</span> সিলেসনে। দ্বযং অস্সাযং। <span class="bld">ৰল</span> সংৰরণে, ৰো, ল়ত্তং, আ, <span class="bld">ৰল়ৰা।</span> অসতীতি <span class="bld">অস্সা,</span> ‘‘ইত্থিযমতিযৰো ৰা’’তি অ, আ চ, <span class="bld">অস্সা।</span> ৰামীপ্যত্র। দ্বযং খুরে। <span class="bld">খুর</span> ছেদনে। সং সুখং ফরত্যনেন <span class="bld">সফং,</span> নেরুত্তো। ‘‘সফং ক্লীৰে খুরো পুমা’’তি <span class="note">[অমর ১৮.৪৯]</span> <span class="bld">অমরকোসো।</span></p>
<p class="bodytext">দ্বযং পুচ্ছমত্তে। <span class="bld">পুচ্ছ</span> পমাদে। ন গচ্ছতীতি <span class="bld">নঙ্গুট্ঠো, অঙ্গ</span> গমনে, ঠো, অস্সু, দ্বেপি অনিত্থিযং। লূমংপ্যত্র। দ্বযং কেসৰতি নঙ্গুট্ঠমত্তে, ন তু হত্থিনো এৰ। ৰালসমূহযোগা <span class="bld">ৰালহত্থো,</span> যথা কেসহত্থো চযে, তথাত্রাপি। ৰালো ধিয্যতে অস্মিন্তি <span class="bld">ৰালধি,</span> ই।</p>
<p class="bodytext">এত্থানাগতাপি অস্সস্স ধারাখ্যা <span class="note">[ধাৰাখ্যা (ক॰)]</span> পঞ্চ গতিযো কথেতব্বা। যথা –</p>
<p class="gatha1">অক্কন্দিতং <a name="M0.0260"></a> ধোরিতকং, রেচিতং ৰগ্গিতং প্লুতং।</p>
<p class="gathalast">গতিযোমে পঞ্চ ধারা <span class="note">[ধাৰা (ক॰)]</span>, অস্সানং ৰিঞ্ঞুনা মতা <span class="note">[অমর ১৮.৪৮-৯]</span>॥</p>
<p class="bodytext">তত্থ ৰিত্থম্ভা সমাৰগতি <span class="bld">অক্কন্দিতং, কন্দি</span> গতিসোসনেসু, তো। ততো অধিকা চতুরাগতি <span class="bld">ধোরিতকং, ধোর</span> গতিচাতুরিযে, তো, সকত্থে কো। মণ্ডলিকাযানেন গমনং <span class="bld">রেচিতং, রিচ</span> ৰিযোজনসম্বজ্ঝনেসু, সম্বজ্ঝনং মিস্সনং। ৰেগেন পরিক্খিত্তো পরিচরণং <span class="bld">ৰগ্গিতং, ৰগ্গ</span> গমনত্থো। তুরং সমেন গমনং <span class="bld">প্লুতং, প্লু</span> গতিযং। ত’দুত্ত’মস্সসত্থে ‘‘সমো’ধিকো লযো ৰেগী, তুরিতস্সো ভৰে কমা’’তি।</p>
<p class="bodytext"><a name="para372"></a><span class="paranum">৩৭২</span>. দ্বযং যুদ্ধত্থে চক্কযুত্তযানে। <span class="bld">সন্দ</span> গমনে, সন্দতে গম্যতেনেনেতি <span class="bld">সন্দনো,</span> যু। রমতেনেনেতি <span class="bld">রথো,</span> থো, <span class="bld">ম</span>লোপো। সতঙ্গোপ্যত্র। সতমঙ্গান্যস্স।</p>
<p class="bodytext">যং ন <span class="bld">রণায</span> যুদ্ধত্থং চক্কযুত্তং যানং, অপি তু কীল়াভমনাদ্যত্থং, সো পুস্সরথো। ৰুত্তঞ্চ <span class="bld">অমরকোসে</span> ‘‘অযং পুস্সরথো চক্ক-যানং ন সমরায য’’ন্তি <span class="note">[অমর ১৮.৫১]</span>। <span class="bld">পুস</span> পাসনে, সো, পুসনামকেন ফলৰিসেসেন যুত্তো রথো <span class="bld">পুস্সরথো,</span> পুস্সনক্খত্তেন কতো, সজ্জিতো ৰা রথোতি <span class="bld">পুস্সরথো।</span></p>
<p class="bodytext">ব্যগ্ঘস্স চম্মাৰুতো পরিক্খিত্তো রথো ৰেয্যগ্ঘো নাম, ব্যগ্ঘস্স ৰিকারো চম্মং ৰেয্যগ্ঘং, ণো, তেন পরিৰুতো রথো <span class="bld">ৰেয্যগ্ঘো,</span> ণো, উভযত্রাপি ৰুড্ঢাগমো। ‘‘পচ্চত্তং <span class="note">[পচ্চত্থং (ক॰)]</span> অযন্তি <a name="M0.0261"></a> গচ্ছন্তীতি পচ্চযা’’তি ৰচনত্থতো পচ্চত্তমেৰ <span class="note">[পচ্চত্থমেৰ (?)]</span> পচ্চযা ভৰন্তি, যথা কারিতন্তস্মাপি পযোজকৰসেন অনেককারিতপচ্চযা। দীপিনো চম্মাৰুতো রথো দীপো নাম, দীপিনো ৰিকারো চম্মং দীপং, ণো, তেন পরিৰুতো রথো দীপো, ণো।</p>
<p class="bodytext"><a name="para373"></a><span class="paranum">৩৭৩</span>. দ্বযং পুরিসযুত্তযানে। <span class="bld">সি</span> সেৰাযং। সুখত্থিকেহি সেৰীযতেতি <span class="bld">সিৰিকা,</span> ণ্ৰু, <span class="bld">ৰা</span>গমো, <span class="bld">ই</span>ত্তং, কিতপচ্চযা হি যেভুয্যেন কম্মাদীসুপি ৰত্তন্তি, কিচ্চপচ্চযা চ কত্তরিপি, যথা ‘‘ৰিনযো, নিস্সযো, তপনীযা ধম্মা’’ত্যাদীসু, মহাপদেসেন ৰা কিতকিচ্চপচ্চযানং কত্তুকম্মাদীস্বপি পৰত্তি ৰেদিতব্বা, সিৰং করোতীতি ৰা <span class="bld">সিৰিকা,</span> ইকো। যাপ্যেহি অধমেহি যাযতে নিয্যতেতি <span class="bld">যাপ্যযানং।</span> ‘‘যাপ্য পানীযকে নিন্দ্যে’’তি হি <span class="bld">নানত্থসঙ্গহে।</span></p>
<p class="bodytext">দ্বযং সকটে। অনিত্থী তূতি <span class="bld">ত্ব</span>ন্তং লিঙ্গপদং। <span class="bld">সক</span> সত্তিযং, অটো। <span class="bld">অন</span> পাণনে, করণসাধনং, নত্থি নাসা যস্সাতি ৰা <span class="bld">অনং, সা</span>লোপো, রস্সো চ। ক্লীৰে’নং, সকটো, নিত্থীত্য<span class="bld">মরকোসো</span> <span class="note">[অমর ১৮.৫২]</span>।</p>
<p class="bodytext">দ্বযং চক্কে। করোতি গমনমনেনেতি <span class="bld">চক্কং,</span> দ্বিত্তং, চক্কাদি। রথস্স অঙ্গং <span class="bld">রথঙ্গং।</span> তস্স চক্কস্স <span class="bld">অন্তো</span> অৰসানং নেমি, সা <span class="bld">নারিযং</span> ইত্থিযং। নযতি চক্কং <span class="bld">নেমি।</span> যা ভূমিং ফুসতি, <span class="bld">নী</span> নযে, মি, <span class="bld">ঈ</span>পচ্চযে নেমী চ। পধিপ্যত্র।</p>
<p class="bodytext"><a name="para374"></a><span class="paranum">৩৭৪</span>. <span class="bld">তম্মজ্ঝে</span> <a name="M0.0262"></a> তস্স রথস্স, চক্কস্স ৰা মজ্ঝে চক্কাকারো পিণ্ডিকা, যস্সং সব্বানি কট্ঠানি আসজ্জন্তে। <span class="bld">পিণ্ডিকা</span>সাহচরিযা <span class="bld">নাভি</span> ইত্থী, <span class="bld">ঈ</span>পচ্চযে নাভী চ। সব্বানি কট্ঠানি পিণ্ডেতীতি <span class="bld">পিণ্ডিকা, পিণ্ড</span> সঙ্ঘাতে, অ, সকত্থে কো। পিণ্ডীপি, নাভি ৰিযাতি <span class="bld">নাভি।</span></p>
<p class="bodytext">রথস্স যুগকট্ঠং যত্র আসজ্জতে, স যুগন্ধরো। কুং পথৰিং ৰুণোতি অচ্ছাদযতীতি <span class="bld">কুব্বরো, ৰু</span> সংৰরণে, রো, উস্সত্তং। যুগং ধারেতীতি <span class="bld">যুগন্ধরো,</span> সঞ্ঞাযং অ, অভিধানা রস্সো।</p>
<p class="bodytext">অক্খো সকটং, তদৰযৰো ৰা, তথা চাহাজযাচরিযো –</p>
<p class="gatha1">‘‘অক্খো ৰিভীটকে নিম্বে, সকটে চ ব্যৰহারে।</p>
<p class="gathalast">রথস্সাৰযৰে কস্সে, পাসকেপ্য’ক্খ’মিন্দ্রিযে’’তি॥</p>
<p class="bodytext">তস্সগ্গগতে কীলে <span class="bld">আণী,</span> ইত্থী। অণিপি, ‘‘সীমাস্সিক্খগ্গকীলেসু, অণী আণী ইমে দ্বিসূ’’তি <span class="note">[চিন্তামণিটীকা ১৮.৫৬]</span> হি <span class="bld">রুদ্দো</span> দ্বিধা পঠতি। ‘‘অণী আণী চ অক্খগ্গকীলে সীমাস্সিসু মতা’’তি চ <span class="bld">নানত্থসঙ্গহোপি।</span> অস্সি কোণো। <span class="bld">অণ</span> সদ্দে, ণি। পুব্বপক্খে ন ৰুড্ঢি, <span class="bld">অন</span> পাণনে ৰা, <span class="bld">ণ</span>ত্তং। কণ্ডকাদিসত্থেহি পরিরক্খণত্থং কতো রথাৰরণো ৰরুথো, যো ‘‘রথগুত্তী’’তি খ্যাতো। <span class="bld">ৰর</span> ৰরণে, ৰরণমেত্থাৰরণং, যথা রথং থিরত্থং তট্ঠঞ্চ গোপতীতি <span class="bld">রথগুত্তি,</span> ইত্থী, ‘‘গুত্তি কারাগারে ৰুত্তা, ভূগতে রক্খণে যমে’’তি <span class="bld">নানত্থসঙ্গহে।</span></p>
<p class="bodytext"><a name="para375"></a><span class="paranum">৩৭৫</span>. রথাদীনং <a name="M0.0263"></a> পুরোভাগসঙ্খাতে মুখে <span class="bld">ধুরো। ধর</span> ধারণে, অস্সু, যানমুখংপ্যত্র। অক্খোপক্খরাদযো রথস্স অঙ্গা নাম। <span class="bld">অক</span> গমনে, খো, <span class="bld">অক্খো,</span> দ্বিন্নং রথচক্কানং অন্তরগতো কট্ঠৰিসেসো। উপরি করীযতেতি <span class="bld">উপক্খরো,</span> অক্খস্সোপরি কট্ঠৰিসেসো। <span class="bld">অমরকোসে</span> পন <span class="bld">উপক্খর</span>সদ্দস্স সব্বরথাৰযৰৰাচকত্তং ৰুত্তং ‘‘রথঙ্গন্তু উপক্খরো’’তি <span class="note">[অমর ১৮.৫৫]</span>। ‘‘অপক্খরো’’তিপি পাঠো।</p>
<p class="bodytext">সব্বস্মিং হত্থাদিকে ৰাহনে <span class="bld">যানা</span>দিত্তযং, সব্বত্র করণসাধনং। যোজনীযং যুজ্জতেনেনাতি <span class="bld">যোগ্গং,</span> ণ্যো। পত্তং ধোরণঞ্চাত্র। <span class="bld">পত</span> গতিযং। <span class="bld">ধোর</span> গতিচাতুরিযে, এত্থাপি করণসাধনং।</p>
<p class="bodytext"><a name="para376"></a><span class="paranum">৩৭৬</span>. চতুক্কং সারথিম্হি। রথেন চরতি সীলেনাতি <span class="bld">রথচারী।</span> সৰতি পেরযতীতি <span class="bld">সূতো, সূ</span> পেরণে, তো। <span class="bld">অজ</span> গমনে। পাজেতীতি <span class="bld">পাজিতা,</span> রিতু, দীঘাদি। <span class="bld">সর</span> গতিযং, থি, রথেন সহ গচ্ছতীতি ৰা <span class="bld">সারথি,</span> ইণ, অঞ্ঞত্রোপচারা। নিযন্তা, যন্তা, খত্তা, সব্যট্ঠো, দক্খিণত্থো, রথকুটুম্বীপ্যত্র।</p>
<p class="gatha1">‘‘নিযন্তা পাজিতা যন্তা, সূতো খত্তা চ সারথি।</p>
<p class="gathalast">সব্যট্ঠো দক্খিণত্থো চ, সঞ্ঞা রথকুটুম্বিনো’’তি <span class="note">[অমর ১৮.৫৬-৬০]</span>॥ –</p>
<p class="bodytext">ৰুত্তং <a name="M0.0264"></a>। অত্থতো সারথিনো রথকুটুম্বী চ নামং। রথনাযকে তু ‘‘রথারোহো চ রথিকো রথী’’তি পচ্ছা ৰক্খতি। <span class="bld">খুদি</span> সংপেসনে, তু, <span class="bld">দ</span>স্স <span class="bld">তো,</span> উস্সত্তঞ্চ, <span class="bld">খত্তা।</span></p>
<p class="bodytext">তিকং রথে পাজিততরা অঞ্ঞে যোধা, অত্র যে ‘‘রথনাযকা’’তিপ্যুচ্চন্তে। রথমারোহতীতি <span class="bld">রথিকো, রথী</span> চ। রথেন যুজ্জতীতি ৰা <span class="bld">রথিকো, রথী</span> চ। রথিনো, সন্দনারোহোপ্যত্র। দ্বযং যোধে। <span class="bld">যুধ</span> সম্পহারে, ণো। ভটতি যুজ্জতীতি <span class="bld">ভটো,</span> অ। ক্বচি যোদ্ধোপি।</p>
<p class="bodytext"><a name="para377-379"></a><span class="paranum">৩৭৭-৩৭৯</span>. চতুক্কং পদাতিকে। পদেহি অততি অজতীতি <span class="bld">পদাতি, অত</span> সাতচ্চগমনে, ই। <span class="bld">পদ</span> গমনে। পদতীতি <span class="bld">পত্তি,</span> ই, দ্বিত্তং। পদেন অদতীতি ৰা <span class="bld">পত্তি, অ</span>লোপো, <span class="bld">দস্স তো,</span> ইমে দ্বে, ৰক্খমানা দ্বে চ পুমে। পদেহি গচ্ছতীতি <span class="bld">পদগো, পদিকো।</span> পাদাতিকো, পদাজযোপ্যত্র <span class="note">[পাদেহি অজতি ঈ, রস্সো চ পদাজিং (চিন্তামণিটীকা ১৮.৬৬)]</span>।</p>
<p class="bodytext">ছক্কং <a name="M0.0265"></a> কৰচে। <span class="bld">নহ</span> বন্ধনে, করণে ণো। <span class="bld">কঙ্ক</span> গত্যত্থো, অটো। ৰরীযতে তন্তি <span class="bld">ৰম্মং, ৰর</span> ৰরণে, <span class="bld">ৰর</span> ইচ্ছাযং ৰা, মো, <span class="bld">র</span>স্স <span class="bld">মো। কচ</span> বন্ধনে, অ, <span class="bld">ৰ</span>কারৰণ্ণাগমো। উরো ছাদযন্ত্যনেনাতি <span class="bld">উরচ্ছদো। ৰা</span>সদ্দো দ্বিন্নং পুন্নপুংসকত্তং সম্পিণ্ডেতি। <span class="bld">জল</span> দিত্তিযং, ণ্ৰু। তনুত্তং, দংসনং, জগরোপ্যত্র। ‘‘জগরো কঙ্কটো যোগো, সন্নাহো চ উরচ্ছদো’’তি <span class="note">[চিন্তামণিটীকা ১৮.৬৪ ব্যাখ্যাসুধা ২.৮.৬৪]</span> <span class="bld">ৰোপালিতো।</span></p>
<p class="bodytext">তিকং কতসন্নাহে। চম্মেন সম্মা নদ্ধৰাতি <span class="bld">সন্নদ্ধো,</span> ধো। <span class="bld">সজ্জু</span> গতিযং, অ। ৰম্মেন নদ্ধৰা <span class="bld">ৰম্মিকো।</span> দংসিতো, উরচ্ছদিকো, ব্যূল়্হকঙ্কটো, জগরিকোপ্যত্র।</p>
<p class="bodytext">দ্বযং পরিদহিতে ৰত্থাদো। <span class="bld">আপতি</span>পুব্বো <span class="bld">মুচ</span>ধাতু পরিদহনে, উভযত্থ তো, ভূজাদি। পক্খে ‘‘সুসপচসকতো ক্খক্কা চে’’তি সুত্তে <span class="bld">চ</span>কারেন <span class="bld">ত</span>পচ্চযস্স <span class="bld">ক্কো,</span> ধাত্বন্তলোপো চ। পিনদ্ধো, অপিনদ্ধোপ্যত্র। পুব্বপক্খে অপিস্সাকারলোপো।</p>
<p class="bodytext">চতুক্কং অভিচারপদাতিম্হি। পুরে চরণসীলো, সত্তমিযা অলোপো উভযত্রাপি। পুব্বে ণী। পরপক্খে অ, পুব্বং, পুব্বে ৰা গচ্ছতীতি <span class="bld">পুব্বঙ্গমো,</span> দুতিযাযালোপো। পুরোগো, অগ্গেসরো, পট্ঠো, অগ্গতোসরো, পুরস্সরো, পুরোগমোপ্যত্র।</p>
<p class="bodytext">দ্বযং অসীঘগামিনি। মন্দং গচ্ছতি সীলেনাতি <span class="bld">মন্দগামী,</span> ণী। <span class="bld">মন্থ</span> ৰিলোল়নে, অনেকত্থত্তা সংকিলেসে চ। সংকিলিস্সতেতি <span class="bld">মন্থরো,</span> অরো।</p>
<p class="bodytext">তিকং ৰেগিনি। তুরমেতি গচ্ছতীতি <span class="bld">তুরিতো, ই</span> গতিযং, তো। তুরস্সি, পজৰী, জৰোপ্যত্র। দ্বযং জেতুযোগ্গতামত্তে। <span class="bld">জি</span> জযে, তব্বো, <span class="bld">জেতব্বং,</span> ণ্যপচ্চযে <span class="bld">জেয্যং।</span></p>
<p class="bodytext"><a name="para380"></a><span class="paranum">৩৮০</span>. তিকং <a name="M0.0266"></a> সূরে। <span class="bld">সুর ৰীর</span> ৰিক্কন্তেতি চুরাদিধাতু। সুরযতি, ৰীরযতীতি <span class="bld">সূরো, ৰীরো</span> চ, অ, দীঘাদি, <span class="bld">কন্ত</span> ছেদনে। <span class="bld">ৰিক্কন্তো।</span> দ্বযং সহাযমত্তে। সহ এতি গচ্ছতীতি <span class="bld">সহাযো,</span> সব্বত্র কত্তরি চ অ। <span class="bld">অনু</span>সদ্দো পচ্ছাত্থো। <span class="bld">সমা</span>তি এতে দ্বে তুল্যত্থা। অনুপ্লপো, অভিসরোপি। <span class="bld">সন্নদ্ধপ্পভুতী সন্নদ্ধ</span>সদ্দাদযো <span class="bld">অনুচর</span>ন্তা তীসু।</p>
<p class="bodytext">পাথেয্যং নাম রাজাদীনং যাত্রাস্বেৰ বহুলং পৰত্ততীতি ইধ তং ৰুত্তং, পথে হিতং <span class="bld">পাথেয্যং,</span> এয্যো। <span class="bld">সম্ব</span> মণ্ডলে, অলো, সমেতি অদ্ধানপরিস্সমমেতেনাতি ৰা <span class="bld">সম্বলং,</span> অলো, <span class="bld">বা</span>গমো চ।</p>
<p class="bodytext"><a name="para381"></a><span class="paranum">৩৮১</span>. চতুক্কং সেনাযং। ৰাহযোগা <span class="bld">ৰাহিনী।</span> ধজযোগা <span class="bld">ধজিনী। সি</span> বন্ধনে, নো, <span class="bld">সেনা। চমু</span> অদনে, ঊ। চমতি ভীরুন্তি <span class="bld">চমূ।</span> পুতনা, অনীকিনী, ৰরূথিনীপ্যত্র। এত্থ চ পুতনা অনীকিনী ৰাহিনী চমূ সেনাভেদেপি। ‘‘পুতনা’নীকিনী চমূ, সেনা সেনান্তরেপি চে’’তি <span class="bld">রুদ্দো,</span> ‘‘সেনাপভেদে সেনাযং, সৰন্ত্যমপি ৰাহিনী’’তি <span class="bld">রভসো</span> চ। <span class="bld">চক্কা</span>দিতিকং সামঞ্ঞেন সেনাযং, সেনঙ্গে চ। <span class="bld">চাণক্যে</span> তু সেনাৰিসেসে অনীকো ৰুত্তো ‘‘তীণি তিকান্যনীক’’ন্তি।</p>
<p class="bodytext">অস্সেৰ <a name="M0.0267"></a> <span class="bld">কামন্দকীযে</span> ৰিৰরণং, যথা –</p>
<p class="gatha1">‘‘অস্সস্স পত্তিযোধা যে, ভৰেয্যুং পুরিসা তযো।</p>
<p class="gatha2">ইতি কপ্পা তু পঞ্চস্সা, ৰিধেয্যা কুঞ্জরস্স তু।</p>
<p class="gatha3">পাদঙ্গো পাজিতাৰন্তো, পুরিসা দস পঞ্চ চ।</p>
<p class="gatha2">ৰিধানমিতি নাগস্স, চতুক্কং সন্দনস্স চ।</p>
<p class="gathalast">অনীকমিতি ৰিঞ্ঞেয্য-মিতি কপ্পা নৰ দ্বিপা’’তি॥</p>
<p class="bodytext">করীযতে ৰিগ্গহো যেনেতি <span class="bld">চক্কং। বল</span> সংৰরণে, অ। <span class="bld">অণ</span> সদ্দে, ইকো। <span class="bld">ৰা</span>কারো নপুংসকত্তং সমুচ্চিনোতি।</p>
<p class="bodytext">চতুরঙ্গবলায সুসন্নদ্ধায সেনায যুদ্ধত্থং দেসৰিদেসে <span class="bld">ৰিন্যাসো</span> ৰিভজিত্বা ন্যসনং ঠপনং ব্যূহো কথ্যতে। ৰিভজিত্বা ঊহনং ঠপনং <span class="bld">ব্যূহো।</span> তব্ভেদা দণ্ডভোগমণ্ডলাসংহতা চত্তারো পকতিব্যূহা। তত্র অনীকানং তিরিযতো ৰুত্তি <span class="bld">দণ্ডো।</span> সমত্থানমনীকানমন্বাৰুত্তি অঞ্ঞোঞ্ঞতো ৰুত্তি <span class="bld">ভোগো।</span> মণ্ডলরচনায সরন্তানমনীকানং সব্বতো ৰুত্তি সপ্পসরীরমিৰ <span class="bld">মণ্ডলো।</span> ঠিতানমিতরেতরাসং হতানং ৰিসিলিট্ঠতরানং অনীকানং পুথুৰুত্তি <span class="bld">অসংহতো।</span> তদুত্তং <span class="bld">কামন্দকেন</span> –</p>
<p class="gatha1">‘‘তিরিযতো ৰুত্তি দণ্ডাখ্যা, ভোগোন্বাৰুত্তিরেৰ চ।</p>
<p class="gathalast">মণ্ডলো সব্বতোৰুত্তি, পুথুৰুত্তি অসংহতো’’তি॥</p>
<p class="bodytext">ব্যূহসমৰেতো এৰ ব্যূহস্সেকদেসো পচ্ছাভাগো <span class="bld">ব্যূহপণ্হি,</span> ব্যূহস্স পচ্ছা, ব্যূহন্তরমেৰ ৰা। যত্র ঠিতো রাজা সসেনং পটিগ্গণ্হতি, তং সেনায পচ্ছা ধনুসতদ্বযন্তরেন ঠিতপরিসসহিতং অনীকং <span class="bld">‘‘পটিগ্গহো’’</span>ত্যুচ্চতে।</p>
<p class="bodytext"><a name="para382-383"></a><span class="paranum">৩৮২-৩৮৩</span>. একো <a name="M0.0268"></a> হত্থী দ্বাদসপুরিসসহিতো ‘‘একো হত্থী’’ত্যুচ্চতে, এতেন লক্খণেন <span class="bld">অধমন্ততো</span> হেট্ঠিমপরিচ্ছেদেন তযো হত্থিনো <span class="bld">হত্থানীকং</span> নাম, তথা একো তুরঙ্গো তিপুরিসসহিতো, একো চ রথো চতুপুরিসসহিতো একো হযো, একো রথোতি এতেন লক্খণেন অধমন্ততো তযো হযা চ তযো রথা চ <span class="bld">হযানীকং, রথানীকং</span> নাম, তেনাহ ‘‘তযো তযো গজাদযো’’তি। <span class="bld">সসত্থা</span> খগ্গাদিসত্থহত্থা <span class="bld">চতুজ্জনা</span> চত্তারো পুরিসা <span class="bld">পত্তানীকং</span> নাম ৰুত্তা। হেট্ঠিমন্ততোযেৰেত্থাপি পরিচ্ছেদো। <span class="bld">অমরকোসে</span> ত্বঞ্ঞথা কথিতা –</p>
<p class="gatha1">‘‘এককেভরথা ত্যস্সা, পত্তি পঞ্চপদাতিকা।</p>
<p class="gathalast">পত্যঙ্গেহি তিগুণেহি, কমা সঞ্ঞা যথোত্তরং॥</p>
<p class="gatha1">সেনামুখং গুম্বগণা, ৰাহিনী পুতনা চমূ।</p>
<p class="gathalast">অনীকিনী চ তাসন্তু, দস অক্খোভিনী মত’’ন্তি <span class="note">[অমর ১৮.৮০-১]</span>॥</p>
<p class="bodytext">তস্সত্থো – তীহি অস্সেহি গজেনেকেন রথেন চ পদাতীভি চ পঞ্চহি পত্তি নাম সেনন্তরং। পত্যঙ্গেহি সব্বেহি গজাদীহি <a name="M0.0269"></a> যথাপুব্বং গুণেহি যথোত্তরং কমেন সেনামুখাদিকা সঞ্ঞা ভৰতি। <span class="bld">যথোত্তর</span>ন্তি ৰচনেন যথাপুব্বমিত্যত্থমাহ, তেনেদং ৰুত্তং ‘‘ভৰতি তযো পত্তিনো সেনামুখং। তীহি সেনামুখেহি গুম্বো। গুম্বত্তযেন গণো। গণত্তযং ৰাহিনী। ৰাহিনিত্তযং পুতনা। পুতনত্তযং চমূ। চমুত্তযং অনীকিনী। তাসং অনীকিনীনং দস অক্খোভিনী’’তি।</p>
<p class="bodytext">তত্র রথানং সঙ্খ্যা সত্ততিসহিতেহি অট্ঠসতেহাধিকান্যেকৰীসতিসহস্সানি, এৰমেৰ গজানম্পি সঙ্খ্যা, তথা চ –</p>
<p class="gatha1">পঞ্চসট্ঠিসহস্সানি, ছসতানি দসেৰ তু।</p>
<p class="gathalast">সঙ্খ্যা তা তুরঙ্গানঞ্হি, ৰিনা রথে তুরঙ্গমে॥</p>
<p class="gatha1">নরানং সতসহস্সং, সহস্সানি নৰেৰ চ।</p>
<p class="gathalast">সতানি তীণি চ’ঞ্ঞানি, পঞ্ঞাসঞ্চ পদাতযোতি <span class="note">[ব্যাখ্যাসুধা ২.৮.৮০]</span>॥</p>
<p class="bodytext"><a name="para384"></a><span class="paranum">৩৮৪</span>. হেট্ঠিমপরিচ্ছেদেন সেনং দস্সেত্বা উক্কট্ঠপরিচ্ছেদেন দস্সেতুমাহ <span class="bld">‘‘সট্ঠি…পে॰… যন্তি’’</span>চ্চাদি। <span class="bld">যন্তিযা</span> যানং কুব্বন্তিযা <span class="bld">সেনায</span> কত্তুভূতায ধূলীকতেসু সন্তেসু। কেসু? সট্ঠিৰংসকলাপেসু। কিত্তকপ্পমাণেসু? পচ্চেকং সট্ঠিদণ্ডৰন্তেসু, এসা অক্খোভিনী নাম সেনা উক্কট্ঠপরিচ্ছেদেন। কেনচি খোভেতুমসক্কুণেয্যতায <span class="bld">অক্খোভিনী,</span> যু, নদাদি। <span class="bld">খুভ</span> চলনে।</p>
<p class="bodytext"><a name="para385"></a><span class="paranum">৩৮৫</span>. চতুক্কং <a name="M0.0270"></a> সম্পত্তিযং। ধনুক্কংসো সম্পত্তি। <span class="bld">পদ</span> গমনে, ভাৰেতি। যুপক্খে ‘‘ইত্থিযমতিযৰো ৰা’’তি অ। <span class="bld">লক্খ</span> দস্সনঙ্কেসু, ঈ, <span class="bld">লক্খী, সিরী</span> চ পুব্বে দেৰতাৰসেন ৰুত্তা, ইধ ধনুক্কংসৰসেন।</p>
<p class="bodytext">দ্বযং সম্পত্তিৰিপরীতাযং। ৰিরূপং পজ্জতীতি <span class="bld">ৰিপত্তি, পদি</span>ম্হা কত্তরিতি। ৰিরূপং পজ্জনং ৰা <span class="bld">ৰিপত্তি,</span> ভাৰেতি। <span class="bld">আপদা</span>সহচরণতো <span class="bld">ৰিপত্তি</span> থিযং।</p>
<p class="bodytext">চতুক্কং সত্থমত্তে। আদায যুজ্ঝন্তে যন্তি <span class="bld">আৰুধং, য</span>স্স <span class="bld">ৰো। আযুধং</span> ৰা। <span class="bld">হর</span> হরণে। হরতি জীৰিতন্তি <span class="bld">হেতি,</span>তি, অস্সে, রলোপো, <span class="bld">হন</span>তিৰসেন ৰা সিদ্ধং। <span class="bld">সস</span> হিংসাযং, থো। অত্থংপ্যত্র। <span class="bld">অসু</span> খেপনে।</p>
<p class="bodytext"><a name="para386-387"></a><span class="paranum">৩৮৬-৩৮৭</span>. সঙ্খেপেনাযুধং দস্সেতুমাহ। মুত্তামুত্তঞ্চ অমুত্তঞ্চ পাণিতো মুত্তঞ্চ যন্তমুত্তঞ্চেতি সকলং তং আযুধং চতুব্বিধং বহূনম্পি তব্ভেদানতিৰত্তনতো।</p>
<p class="bodytext">চতুন্নং সরূপমাহ <span class="bld">‘‘মুত্তামুত্তঞ্চা’’</span>দি। যট্ঠি নাম সত্থৰিসেসো, ন কত্তরদণ্ডো।</p>
<p class="bodytext">‘‘যট্ঠি হারলতাসত্থ-ভেদেসু ধনুদণ্ডকে’’তি হি <span class="bld">নানত্থসঙ্গহে।</span></p>
<p class="bodytext">তদাদি <a name="M0.0271"></a> আযুধং মুত্তঞ্চ তং অমুত্তঞ্চেতি <span class="bld">মুত্তামুত্তং,</span> কম্মধারযো, যথা কতাকতং। <span class="bld">ছুরিকা</span> অসিপুত্তি, তদাদিকং অমুত্তং। <span class="bld">যন্ত</span> সঙ্কোচনে, <span class="bld">যন্তং,</span> ধন্বাদি।</p>
<p class="bodytext"><a name="para388-389"></a><span class="paranum">৩৮৮-৩৮৯</span>. পঞ্চকং ধনুম্হি। উসুং অসতি খিপতীতি, কম্মনি ণো, উস্সি। <span class="bld">ধন</span> ধঞ্ঞে, উ, <span class="bld">হন</span> হিংসাযং ৰা, উ, <span class="bld">হ</span>স্স <span class="bld">ধো, ধনু।</span> ‘‘ধনু ৰংসৰিসুদ্ধোপি, নিগ্গুণো কিং করিস্সতী’’তি <span class="note">[হিতোপদেস কথামুখ ২৩]</span> পুমে পযোগো। ‘‘সরা ৰাপো ধনু ইত্থী, তুণতা তিণতাপিচে’’তি <span class="note">[তিকণ্ডসেস ২.৮.৫১]</span> <span class="bld">তিকণ্ডসেসো।</span> কিং নামেন দণ্ডযতীতি <span class="bld">কোদণ্ডং, দণ্ড</span> নিপাতনে, কিং নামেন দম্যতীতি ৰা <span class="bld">কোদণ্ডং, দমু</span>ধাতুম্হা ডো, কিং নামেন দুনোতীতি ৰা <span class="bld">কোদণ্ডং, দু</span> পরিতাপে, ডো নিপাতিতো, কুটিলত্তা ৰা কুচ্ছিতো দণ্ডো যস্সত্থীতি <span class="bld">কোদণ্ডং। চপ</span> সন্তাপে, অ, চপো, ৰংসভেদো, তব্বিকারো <span class="bld">চাপো,</span> ণো। সরমসতি খিপতীতি <span class="bld">সরাসনং।</span> কম্মুকম্পি। কম্মায পভৰতীতি <span class="bld">কম্মুকং।</span></p>
<p class="bodytext">তিকং গুণে। গচ্ছতি সরো যেনাতি <span class="bld">গুণো, ম</span>স্স <span class="bld">ণো,</span> অস্সু, <span class="bld">গু</span> সদ্দে ৰা, গৰতি এতেনাতি <span class="bld">গুণো,</span> যু, <span class="bld">ণ</span>ত্তং। <span class="bld">জর</span> ৰযোহানিম্হি, অ, <span class="bld">জিযা</span>দেসো। পক্খে <span class="bld">ই</span>কারলোপো, <span class="bld">জযা।</span> ‘‘জিযা চাথা’’তিপি পাঠো, তদা দ্বযং <a name="M0.0272"></a> গুণে। মুব্বী, সিঞ্জিনীপ্যত্র। মুব্বৰিকারো <span class="bld">মুব্বী। সিঞ্জ</span> অব্যত্তসদ্দে, ইনী।</p>
<p class="bodytext">তিপাদো কণ্ডে। <span class="bld">সর</span> হিংসাযং। সরন্ত্যনেনাতি, পুমে, সঞ্ঞাযং ণো। পত্তং ৰাজো, তংযোগা <span class="bld">পত্তী,</span> ঈ। <span class="bld">সা</span> তনুকরণাৰসানেসু, দিৰাদি, ণ্ৰু, <span class="bld">য</span>স্সালোপো। ৰণ্যতে সদ্দাযতেনেনেতি <span class="bld">ৰাণো,</span> ণো, <span class="bld">ৰণ</span> সদ্দে। কণ্যতেনেনেতি <span class="bld">কণ্ডং, কণ</span> সদ্দে, ডো, <span class="bld">কণ্ড</span> ভেদে ৰা। <span class="bld">ইস</span> গমনে, উ, ইস্সু, <span class="bld">উস</span> দাহে ৰা। <span class="bld">খুর</span> ছেদনে, অপো, অথ ৰা খে অরতি গচ্ছতীতি খুরো, অস্সু, তং পাতীতি <span class="bld">খুরপ্পো। তিজ</span> নিসানে, যু। <span class="bld">অস</span> খিপনে, কম্মে যু। ৰিসিখো, অজিম্হগো, খগো, আসুগো, কলম্বো, মগ্গণো, রোপোপ্যত্র। ৰিসন্তো খণতীতি <span class="bld">ৰিসিখো। কল</span> মদে, অম্বো। <span class="bld">মগ্গ</span> অন্বেসনে, যু। <span class="bld">রুপ</span> ৰিমোহনে, দিৰাদি, অ, <span class="bld">রোপো।</span> ‘‘থূলখেডো ৰিপাটো চ, চিত্রপুঙ্খো সরোপি চে’’তি <span class="note">[তিকণ্ডসেস ২.৮.৫২]</span> <span class="bld">তিকণ্ডসেসে।</span></p>
<p class="bodytext">পঞ্চকং কলাপে। <span class="bld">তূণ</span> পূরণে, চুরাদি, নদাদি। ‘‘তূণো নিসঙ্গো তূণিরো, উপাসঙ্গো চ ৰাণধি’’রিতি <span class="note">[চিন্তামণিটীকা ১৮.৮৮]</span> <span class="bld">অমরমালাযং</span> পুংসকণ্ডে। ‘‘তূণা’’তিপি ইত্থিলিঙ্গপ্পকরণে ৰুত্তো, ইধ পন ‘‘তুণী, তূণো’’তি দ্বীসু, সরসমূহানং ঠানত্তা <span class="bld">কলাপো। ইর</span>পচ্চযে <span class="bld">তূণিরো।</span> ৰাণা সরা ধিযন্তেত্রেতি <span class="bld">ৰাণধি।</span> ‘‘তূণো পসঙ্গ তূণির-নিসঙ্গা ৰাণধি দ্বিসূ’’ত্য<span class="bld">মরসীহে।</span></p>
<p class="bodytext"><a name="para390"></a><span class="paranum">৩৯০</span>. দ্বযং ৰাজে, যং ‘‘কণ্ডপত্ত’’মিত্যুচ্চতে। <span class="bld">পত</span> গমনে, করণে খো, <span class="bld">ত</span>স্স <span class="bld">কো,</span> পক্খেন কতত্তা ৰা <span class="bld">পক্খো</span> <a name="M0.0273"></a>। ৰজত্যনেনাতি <span class="bld">ৰাজো,</span> ণো। ৰিসমপিৰিত্থাতি <span class="bld">ৰিসপ্পীতো</span> সরো দিদ্ধো নাম। <span class="bld">দিস</span> অপ্পীতিযং, তো। লিত্তোপ্যত্র।</p>
<p class="bodytext">তিকং ৰিজ্ঝিতব্বে। ৰিজ্ঝনত্থং লক্খ্যতেতি <span class="bld">লক্খং।</span> ৰিজ্ঝিতব্বন্তি <span class="bld">ৰেজ্ঝং,</span> ণ্যো, <span class="bld">ঝ</span>স্স <span class="bld">জ্ঝো,</span> ইস্সে। সরো ৰযতি গচ্ছতি যস্মিং <span class="bld">সরব্যং,</span> ৰস্সাকারলোপো। নিচ্চং সরানমভ্যাসনং ৰসীকরণং <span class="bld">সরাভ্যাসো।</span> ‘‘ব্যাধেপ্যুপাসনাযঞ্চ, ৰাণাভ্যাসেপ্যুপাসন’’ন্তি <span class="bld">রুদ্দো।</span> লক্খমুপগন্ত্বা অসনং খিপনং <span class="bld">উপাসনং।</span></p>
<p class="bodytext"><a name="para391"></a><span class="paranum">৩৯১</span>. পঞ্চকং খগ্গে। মণ্ডলং অগ্গং যস্স। নিগ্গতো তিংসতো’ঙ্গুলিতো <span class="bld">নেত্তিংসো। অস</span> খেপনে, অসতে খিপ্পতেতি <span class="bld">অসি,</span> ই। <span class="bld">খগ্গ</span> খণ্ডভেদে। সাযকো সরেপি। চন্দহাসো, রিট্ঠি, কক্খলকো, করৰালোপ্যত্র। তস্স খগ্গস্স পিধানে <span class="bld">কোসি,</span> ইত্থী। <span class="bld">কুস</span> সিলেসনে, ই, কোসি, রস্সন্তো। খগ্গছুরিকাদীনং মুট্ঠিযং <span class="bld">থরু</span>সদ্দো। <span class="bld">থর</span> সত্থগতিযং, উ।</p>
<p class="bodytext"><a name="para392"></a><span class="paranum">৩৯২</span>. তিকং খগ্গাদীনং সত্থানং ৰারণফলকে। <span class="bld">খেট</span> ভক্খনে, ণ্ৰু। <span class="bld">ফল</span> ৰিসারণে, ণ্ৰু। ফলতীতি <span class="bld">ফলকং,</span> অনিত্থী। <span class="bld">চর</span> গতিভক্খনেসু, মো, <span class="bld">চমু</span> অদনে ৰা, অ। ফলম্পি।</p>
<p class="bodytext">ৰণ্টানিহারস্সাখগ্গাকতি <a name="M0.0274"></a> হত্থকুণ্ডাদি <span class="bld">ইল্লী, ইলী</span>পি, <span class="bld">ইল</span> গতিযং, নদাদি। করং পালযতীতি <span class="bld">করপালিকা,</span> ণ্ৰু।</p>
<p class="bodytext">দ্বযং অসিপুত্তিযং। <span class="bld">ছুর</span> ছেদনে, ণ্ৰু। <span class="bld">সসু</span> হিংসাযং,তি, নদাদি। অসিনো পুত্তী, অসিধেনুকাপি।</p>
<p class="bodytext">দ্বযং ৰড্ঢকীনং মুগ্গরেহি সমানাকারাযুধভেদে। <span class="bld">লগ</span> সঙ্গে, অলো, অস্সু, ল়ত্তঞ্চ। মুরং গিরতীতি <span class="bld">মুগ্গরো, র</span>স্স <span class="bld">গো, গির</span> নিগ্গিরণে, মুচ্চতীতি ৰা <span class="bld">মুগ্গরো,</span> অরো। দুঘণো, ঘনোপি।</p>
<p class="bodytext"><a name="para393"></a><span class="paranum">৩৯৩</span>. দ্বযং সল্লে। <span class="bld">সল</span> আসুগতিযং, অ, <span class="bld">সর</span> হিংসাযং ৰা, লো, <span class="bld">র</span>স্স <span class="bld">লো। সঙ্ক</span> সঙ্কাযং, উ। <span class="bld">সূল</span>ম্পি। <span class="bld">সূল</span> রুজাযং।</p>
<p class="bodytext">দ্বযং ৰাসিযং। ৰস ছেদনস্নেহাৰহারণেসু, ণী। <span class="bld">তচ্ছ</span> তনুকরণে, যু, নদাদি।</p>
<p class="bodytext">দ্বযং ফরসুম্হি। ছেদকত্তা কুচ্ছিতা ধারা যস্সাতি <span class="bld">কুধারী।</span> কুধারোপি। পরং সসতি হিংসতীতি <span class="bld">ফরসু।</span> উ, <span class="bld">প</span>স্স <span class="bld">ফো, স</span>লোপো চ। পরসুপি, সো <span class="bld">পরসু</span>সদ্দো নপুংসকো। পরসুধোপ্যত্র।</p>
<p class="bodytext">দ্বযং পাসাণৰিদারণে। <span class="bld">টঙ্ক</span> বন্ধনে। <span class="bld">দর</span> ৰিদারণে। পাসাণং দারযতীতি <span class="bld">পাসাণদারণো,</span> যু। পাসাণদারকোপি।</p>
<p class="bodytext"><a name="para394"></a><span class="paranum">৩৯৪</span>. দ্বযং <a name="M0.0275"></a> হত্থপ্পমাণে কণযে <span class="note">[কণ্ডে (চিন্তামণিটীকা)]</span>। চক্কপূরণাদিৰাযুৰসেন খিপ্পতে। <span class="bld">কণ</span> সদ্দে, অযো। ভিন্দনসীলতায ভিন্দী, ৰাতি গচ্ছতি তেনাতি ৰালো, অলো, ভিন্দী চ সো ৰালো চাতি ভিন্দিৰালো, ল়ত্তে <span class="bld">ভিন্দিৰাল়ো,</span> রস্সো।</p>
<p class="bodytext">চক্কাদযো সত্থভেদা। তত্র চক্কাকারো আযুধৰিসেসো <span class="bld">চক্কং। কন্ত</span> ছেদনে, অস্সু, <span class="bld">কুন্তো</span> দীঘদণ্ডো। <span class="bld">গদা, সত্তি</span> চ পসিদ্ধা।</p>
<p class="bodytext">তিকং কোণভাগে। <span class="bld">কুণ</span> সদ্দোপকরণেসু, <span class="bld">কুণ</span> সঙ্কোচনে ৰা, ণো। <span class="bld">সি</span> সেৰাযং, অ, রস্সো, <span class="bld">অস্সো। কুট</span> কোটিল্লে, ইণ।</p>
<p class="bodytext"><a name="para395"></a><span class="paranum">৩৯৫</span>. দ্বিপাদং ৰিজিগীসস্স যাত্রাযং, সব্বত্র ভাৰসাধনং। <span class="bld">যা</span> পাপুণে, নিক্খমিত্বা যাযতে <span class="bld">নিয্যানং,</span> যু। ‘‘ছদাদীহি তত্রণ’’তি ত্রণ। যাত্রা, আ। নদাদিনো আকতিগণত্তা ঈপচ্চযাভাৰো। <span class="bld">ঠা</span> গতিনিৰত্তিযং, <span class="bld">প</span>পুব্বো যানে, যু, পতিট্ঠীযতে <span class="bld">পট্ঠানং,</span> পুরেচারিম্হি <span class="bld">পট্ঠো।</span></p>
<p class="bodytext">পঞ্চকং ধূলীমত্তে। তথা চ ‘‘পংসু খোদো মতো রেণু, চুণ্ণো ধূলি’ত্থিযং ভৰে’’ত্য<span class="bld">মরমালা। চুণ্ণ</span> পিসনে, <span class="bld">চুণ্ণ</span> সঞ্চুণ্ণনে ৰা। <span class="bld">পংস</span> নাসনে, উ। <span class="bld">রন্জ</span> রাগে, <span class="bld">রজো,</span> মনোগণোপি নপুংসকে, তংসহচরণতো <span class="bld">পংসু</span>পি। ‘‘ক্লিৰং’পরাধে রেণুম্হী’’তি <a name="M0.0276"></a> <span class="bld">রভসো।</span> অথ ৰা <span class="bld">চুণ্ণরজো</span>সহচরণতো <span class="bld">পংসু</span> নপুংসকে। <span class="bld">ধূ</span> ৰিধুননে, <span class="bld">ধূ</span> কম্পনে ৰা, লি, নদাদি। <span class="bld">রি</span> গতিযং, ণু, ইস্সে।</p>
<p class="bodytext"><a name="para396"></a><span class="paranum">৩৯৬</span>. ৰংসক্কমৰেদীৰংসথুতিং যো কুব্বতি, সো <span class="bld">মাগধো।</span> তস্মিং মধুকো ৰুত্তো। সো চ খত্তিযাৰেস্সসম্ভৰো ভৰতি, ৰংসমগ্গং থৰতীতি <span class="bld">মাগধো, থ</span>স্স <span class="bld">ধো।</span> মগ্গং ধৰতীতি <span class="bld">মধুকো,</span> ণ্ৰু, গ্গলোপো।</p>
<p class="bodytext">ৰীরিযাদিথুতিং সীলেন যো পঠতি, সো <span class="bld">ৰন্দী,</span> তস্সীলাদীসু ণী।</p>
<p class="bodytext">যো নিসাৰসানং ৰিভাৰেন্তো বোধযতি, সো <span class="bld">ৰেতাল়িকো,</span> ৰিভাৰেন্তো তাল়সদ্দেন বোধযতীতি <span class="bld">ৰেতাল়িকো,</span> ণিকো।</p>
<p class="bodytext">চক্কেন চরন্তো বহূহি পীল়েত্বা যো পঠতি, সো <span class="bld">চক্কিকো,</span> উভযত্র চরত্যত্থে ইকো। <span class="bld">ঘণ্ট</span> ভাসত্থো, চুরাদি।</p>
<p class="bodytext"><a name="para397"></a><span class="paranum">৩৯৭</span>. পঞ্চকং ধজে। <span class="bld">কিত</span> নিৰাসে, রোগাপনযনে চ, উ, কিততি অপনেতি এতেনাতি <span class="bld">কেতু। ধজ</span> গমনে, অ। উপ্পততীতি <span class="bld">পটাকা,</span> আকো, <span class="bld">পট</span> গতিযং ৰা, <span class="bld">পটাকা।</span> কেন ৰাতেন দলীযতে ৰিদারীযতেতি <span class="bld">কদলী,</span> নদাদি, ছিন্নভিন্নত্তা <a name="M0.0277"></a> কুচ্ছিতং দলং পত্তমেতিস্সাত্থীতি ৰা <span class="bld">কদলী, পটাকা</span> সহচরণতো ইত্থিযং। কদলী মোচেপি। <span class="bld">যু</span>ম্হি <span class="bld">কেতনং।</span> এত্থ চ <span class="bld">ধজ</span>সহচরণতো <span class="bld">কেতু</span> পুন্নপুংসকে। ‘‘পটাকা ৰেজযন্তী চ, কেতনং ধজ’মনিত্থী’’ত্য <span class="note">[অমর ১৮.৯৯]</span> <span class="bld">মরকোসে।</span></p>
<p class="bodytext"><span class="bld">অঞ্ঞমঞ্ঞস্সে</span>তি একমপেক্খিত্বা অপরস্সাপরং অপেক্খিত্বা অঞ্ঞস্স। যো <span class="bld">অহংকারো</span> অভিমানো, সো ‘‘অহং অহ’’মিতি করোতীতি <span class="bld">অহমহমিকা</span> ভৰে। ‘‘অহং অগ্গো ভৰামি, অহং অগ্গো ভৰামী’’তি অঞ্ঞমঞ্ঞমতিক্কম্ম যোধানং সমগ্গে ধাৰনং, তত্র তু <span class="bld">অহংপুব্বিকা। অহং</span>সদ্দো ৰিভত্তিপতিরূপকো নিপাতো, সকত্থে <span class="bld">ক</span>পচ্চযে কতে ৰিচ্ছাযং গম্যমানত্তা দ্বিত্তাভাৰো।</p>
<p class="bodytext"><a name="para398"></a><span class="paranum">৩৯৮</span>. চতুক্কং বলে। <span class="bld">বল</span> পাণনে, করণে অ। <span class="bld">ধা</span> গতিনিৰত্তিযং, করণে মো, <span class="bld">ধ</span>স্স <span class="bld">থো।</span> সহতেনেনাতি <span class="bld">সহং,</span> সহোপি। <span class="bld">সক</span> সত্তিযং,তি। দ্রৰিণং, তরো, পরক্কমো, পাণোপি।</p>
<p class="bodytext">অতিসূরতা ৰিক্কমো নাম।</p>
<p class="bodytext"><span class="bld">জযে</span> জিতে সতি, কারণভূতে ৰা কতং পানং <span class="bld">জযপানং। অমরকোসে</span> পন ‘‘ৰীরপানং তু যং পানং, জাতে ভাৰিনি ৰা রণে’’তি <span class="note">[অমর ১৮.১০৩]</span> ৰুত্তং। তস্সত্থো – ভৰিস্সতিরণে জীৰিতসংসযা সংহাসুপ্পাদনত্থং, দেৰতাযাচনপুব্বকং সজাতিযেহি সহ সম্ভূয যোধানং যং পানং জাতে চ রণে ৰিজযস্স সন্দস্সনত্থং, তং <span class="bld">ৰীরপানমু</span>চ্চতে।</p>
<p class="bodytext"><a name="para399-400"></a><span class="paranum">৩৯৯-৪০০</span>. সাড্ঢপজ্জং <a name="M0.0278"></a> যুদ্ধে। <span class="bld">সঙ্গাম</span> যুদ্ধে, চুরাদি, অ। <span class="bld">হর</span> হরণে, পসয্হকরণে চ। <span class="bld">অর</span> গমনে, অ। <span class="bld">সমরং। রণ</span> সদ্দে, দ্বেপ্যনিত্থিযং। <span class="bld">অজ</span> গমনে, ণি, <span class="bld">আজি,</span> রস্সন্তো। আহুয্যন্তে অস্মিংযোধা, <span class="bld">হু</span> সদ্দে, অ। <span class="bld">যুধ</span> সম্পহারে, তো। আদায যুজ্ঝন্তেত্র <span class="bld">আযোধনং,</span> যু। <span class="bld">যুজ</span> যোগে, <span class="bld">সংযুগং,</span> সংযুত্তম্পি। <span class="bld">ভণ্ড</span> পরিভাসনে, যু। ৰিগ্গয্হন্তি যুজ্ঝন্ত্যস্মিং <span class="bld">ৰিগ্গহো।</span> কলহন্ত্যস্মিং <span class="bld">কলহো। মেধ</span> মেধাহিংসাসঙ্গমেসু, ণ্ৰু। জঞ্ঞং, পৰিদারণং, অক্কন্দনং, সঙ্খ্যং, সমীকং, সম্পরাযকং, অনীকং, অভিসম্পাতো, কলিসং, ফোটো, অত্যামদ্দোইচ্চাদযোপি যুদ্ধে। কেচি পন ‘‘ভণ্ডনাদিপঞ্চকং কলহে, ন যুদ্ধে’’তি ৰদন্তি, তং ‘‘ভণ্ডনং কৰচে যুদ্ধে, খলিকারেপি ৰত্ততে’’তি <span class="bld">নানত্থসঙ্গহে</span> ৰুত্তত্তা ন গহেতব্বং।</p>
<p class="bodytext">দ্বযং মুচ্ছাযং। <span class="bld">মুচ্ছ</span> মোহসমুস্সযেসু। <span class="bld">মুহ</span> ৰেচিত্তে। তিকং বলক্কারে। পসহনং <span class="bld">পসয্হো, সহ</span> সত্তিযং, ণ্যো। বলিনো, বলেন ৰা করণং <span class="bld">বলক্কারো। হঠ</span> বলক্কারে, ণো। পসঙ্গোপি।</p>
<p class="bodytext"><a name="para401"></a><span class="paranum">৪০১</span>. <span class="bld">সুভাসুভানং</span> ফলানং <span class="bld">সূচিকা</span> পকাসকা যা ভূতস্স ৰত্থুনো <span class="bld">ৰিকতি</span> অঞ্ঞথা উপ্পত্তি, সা উপ্পাতো। সুভাসুভফলং <a name="M0.0279"></a> পকাসেন্তো পততি গচ্ছতীতি <span class="bld">উপ্পাতো।</span> উপ্পাদোপি। <span class="bld">ত</span>সদ্দো’যং পুব্বপদস্স, অপরপদস্স ৰা লিঙ্গমাদত্তে। ‘‘অৰিজ্জা চ সা পচ্চযো চাতি অৰিজ্জাপচ্চযো, ৰিগ্গহো চ তং ৰাক্যঞ্চেতি ৰিগ্গহৰাক্য’’ন্ত্যাদীসু, ইধ পন পুব্বপদস্স লিঙ্গমাদত্তে। উপ্পাতস্স তত্র যুদ্ধপক্কমেনাভিধানং।</p>
<p class="bodytext">চতুক্কং উপ্পাতস্স পরিযাযে। <span class="bld">ই</span> গমনে,তি, দীঘাদি। সব্বকালং ন জাযতীতি <span class="bld">অজঞ্ঞং,</span> ণ্যো, ফলং ন জনেতীতি ৰা <span class="bld">অজঞ্ঞং,</span> তঞ্হি ধূমো ৰিয অগ্গিস্স কম্মফলস্স পকাসনমত্তমেৰ করোতি, ন তং জনেতীতি <span class="bld">অজঞ্ঞং</span> নাম। উপগন্ত্বা সজ্জতি পকাসেতীতি <span class="bld">উপসগ্গো,</span> ণো। উপগন্ত্বা দুনোতীতি <span class="bld">উপদ্দৰো, দু</span> পরিতাপে, অ। এত্থ চ <span class="bld">ঈত্যা</span>দযো জনকেপি ৰত্তন্তি, যথা জরাদীনমুপদ্দৰা।</p>
<p class="bodytext"><a name="para402"></a><span class="paranum">৪০২</span>. <span class="bld">মল্লযুদ্ধম্হি</span> বাহুযুদ্ধম্হি নিব্বুদ্ধং। অধোভাগং বন্ধনং ৰা কত্বা যুজ্ঝন্ত্যত্র <span class="bld">নিব্বুদ্ধং, য</span>স্স <span class="bld">বো,</span> অঞ্ঞমঞ্ঞস্স ৰেধং নিব্বেধেন্ত্যত্রেতি ৰা <span class="bld">নিব্বুদ্ধং। ৰেধ</span> ৰেধনে, তো, এস্সু, অঞ্ঞত্রোপচারা। দ্বযং জযক্রিযাযং। <span class="bld">জি</span> জযে, ‘‘ভাৰে চা’’তি ণো। <span class="bld">রণে</span> যুদ্ধে যো ভঙ্গো, সো <span class="bld">পরাজযো। পরা</span>পুব্বো <span class="bld">জি</span> যুদ্ধভঙ্গে। দ্বযং পলাযনমত্তে, ন তু সঙ্গামতোযেৰ পলাযনে। পরিৰজ্জেত্বা অযনং গমনং <span class="bld">পলাযনং।</span> অপৰজ্জেত্বা গমনং <span class="bld">অপক্কমো।</span> পদাৰো, দাৰো, সন্দাৰো, ৰিদ্দৰো, দৰো, অপযানংপ্যত্র।</p>
<p class="bodytext"><a name="para403"></a><span class="paranum">৪০৩</span>. পজ্জং <a name="M0.0280"></a> মারণে। <span class="bld">মর</span> পাণচাগে, সব্বত্থ ভাৰসাধনং। মারীযতে <span class="bld">মারণং,</span> যু। <span class="bld">হন</span> হিংসাযং, <span class="bld">ণ</span>ম্হি ‘‘হনস্স ঘাতো’’তি <span class="bld">ঘাতা</span>দেসো। <span class="bld">নস</span> অদস্সনে। <span class="bld">সূদ</span> ধারণে। <span class="bld">হিংস</span> হিংসাযং। <span class="bld">সর</span> হিংসাযং, ইত্থিযমাপচ্চযো, <span class="bld">হিংসা। ণ</span>ম্হি <span class="bld">হন</span>স্স <span class="bld">ৰধা</span>দেসো। <span class="bld">সস</span> হিংসাযং। <span class="bld">যু</span>ম্হি <span class="bld">হন</span>স্স <span class="bld">ঘাতো,</span> ঘাতনং, নিব্বরহনং, নিকারণং, পৰাসনং, সঞ্ঞাপনং, পমথনং, কথনং, উজ্জাসনং, আরম্ভো, পিঞ্জোপ্যত্র। <span class="bld">ৰরহ</span> বাধান্যপরিভাসনহিংসাদানেসু। <span class="bld">কর</span> হিংসাযং। <span class="bld">ৰস</span> নিৰাসে, পপুব্বো হিংসত্থো। <span class="bld">ঞা</span> মারণতোসননিসামনেসু, <span class="bld">পা</span>গমো, <span class="bld">সঞ্ঞাপনং। মথ</span> ৰিলোল়নে। <span class="bld">কথ</span> হিংসত্থো। <span class="bld">জসু</span> হিংসাযং, <span class="bld">জসি</span> তাল়নে ৰা, চুরাদি। <span class="bld">আ</span>পুব্বো <span class="bld">রভি</span> মারণে। <span class="bld">পিঞ্জ</span> হিংসাবলদাননিকেতনেসু। এতে যথাক্কমমিধানাগতানং ধাতৰো।</p>
<p class="bodytext"><a name="para404"></a><span class="paranum">৪০৪</span>. পজ্জং মরণে। কালো অতীতাদি, তস্স কিরিযা, ‘‘কালো ঘসতি ভূতানী’’তি <span class="note">[জা॰ ১.২.১৯০]</span> হি ৰুত্তং। <span class="bld">মর</span>তিতো চু, <span class="bld">মচ্চু, ৰজা</span>দিনা ৰা ত্যু। ততো <span class="bld">মচ্চু</span>সদিসো দ্বীসু। অতিক্কমিত্বা অযনং <span class="bld">অচ্চযো। ধন</span> ধঞ্ঞে। কালস্স কিরিযত্তা <a name="M0.0281"></a> <span class="bld">কালো,</span> অত্তভাৰস্স অন্তং করোতীতি ৰা <span class="bld">কালো,</span> ণো। অমতি গচ্ছতীতি <span class="bld">অন্তো। চু</span> চৰনে।</p>
<p class="bodytext"><a name="para405"></a><span class="paranum">৪০৫</span>. তিকং মতে। পরং লোকং এতি গচ্ছতীতি <span class="bld">পেতো, পরেতো</span> চ, তো, পুব্বে রলোপো। মরতীতি <span class="bld">মতো।</span> পরাসু, পত্তপঞ্চত্তোপ্যত্র। দ্বযং মতদহনকট্ঠরাসিম্হি, যা ‘‘ফুল্লী’’তি ৰুচ্চতি। চীযতে যত্থাতি <span class="bld">চিতকো, চিতো</span> চ, তো। পুব্বত্র সকত্থে কো। চিতা, চিত্যা, চিতিপ্যত্র।</p>
<p class="bodytext">দ্বযং সুসানে, আগন্ত্বা দহন্তি অত্র <span class="bld">আল়হনং। দহ</span> ভস্মীকরণে, যু, <span class="bld">দ</span>স্স <span class="bld">ল়ো। আল়াহন</span>ম্পি। ছৰস্স সযনট্ঠানং <span class="bld">সুসানং, ছৰ</span>স্স <span class="bld">সু, সযন</span>স্স চ <span class="bld">সানো,</span> অথ ৰা সেন্তি অত্রাতি সানং, যু, ছৰস্স সানং <span class="bld">সুসানং। ছৰস্স সু।</span> পিতুৰনম্পি। দ্বযং মতসরীরে, <span class="bld">কুণপ</span> পূতিগন্ধত্থে। কুচ্ছিতং নেতীতি ৰা <span class="bld">কুণপো,</span> অপো, <span class="bld">ণ</span>ত্তং। <span class="bld">ছৰ</span> গতিযং, অ।</p>
<p class="bodytext"><a name="para406"></a><span class="paranum">৪০৬</span>. অসীসকত্তা <span class="bld">সিরোসুঞ্ঞো</span> নচ্চনাদিক্রিযাসহিতত্তা <span class="bld">সহক্রিযো দেহো</span> কাযো কবন্ধো <span class="note">[‘‘যুদ্ধে যোধেসু সূরেসু সহস্সং কত্ত (খণ্ড) মুদ্ধসু তদাৰেসা কবন্ধো তু একো’মুদ্ধা ক্রিযান্ধিতো’’তি কবন্ধলক্খণং]</span>, যুদ্ধে সহস্সপূরণো কবন্ধো। ‘‘নচ্চতী’’তি ৰুত্তত্তা নচ্চনাদিক্রিযারহিতে তূপচারো। অৰিজ্জমানেন কেন সিরসা অন্ধো <span class="bld">কবন্ধো, ৰ</span>কারমজ্ঝো। অৰিজ্জমানস্সাপি হি কারণভাৰো <a name="M0.0282"></a> লোকে দিট্ঠো, যথা ৰস্সেন কতো সুভিক্খো, দুব্ভিক্খো চ, যথা লোকে, তথা সাসনেপি, যথা অনন্তরপচ্চযাদীনি।</p>
<p class="bodytext">আমকেহি কুচ্ছিতেহি অপূতিগতমতসরীরেহি সম্পুণ্ণে আমকে সুসানস্মিং সিৰথিকা ৰুত্তা, অত্থপ্পধাননিদ্দেসেন চেত্থ সদ্দো নিদ্দিট্ঠো, যথা ‘‘সতো সম্পজানো’’তি পুগ্গলপ্পধাননিদ্দেসেন ধম্মোতি। ছৰা ধিয্যন্তেত্র <span class="bld">সিৰথিকা,</span> ণ্ৰু, <span class="bld">ছ</span>স্স <span class="bld">সো, থ</span>ত্তং, <span class="bld">ই</span>ত্তঞ্চ। ছৰথিকাপি।</p>
<p class="bodytext"><a name="para407"></a><span class="paranum">৪০৭</span>. দ্বযং আকড্ঢিতমনুস্সগৰাদো। মুঞ্চনসঞ্ঞায ৰন্দতীতি <span class="bld">ৰন্দী। ৰন্দ</span> অভিৰাদনথুতীসু, ঈ, রস্সোপি, <span class="bld">ৰন্দি।</span> সত্তূনং করেন হত্থেন মরিতব্বত্তা <span class="bld">করমরো।</span> পগ্গহো, উপগ্গহোপি। দ্বযং জীৰিতে, <span class="bld">অন</span> পাণনে, পাণন্তি অনেনাতি <span class="bld">পাণো,</span> ণো। ভৰতি যেনাতি <span class="bld">অসু।</span> অস ভুৰি, উ, আসুপি, <span class="bld">অসু</span> খুভনে ৰা।</p>
<p class="bodytext"><span class="bld">বন্ধনাগারং</span> বন্ধনগেহং কারা নাম। করোন্তি হিংসন্তি অত্র <span class="bld">কারা,</span> অ। <span class="bld">কর</span> হিংসাযং। বন্ধনালযোপি। কর হিংসাযং, <span class="bld">যত</span> নিয্যাতনে। কারণা, যতনা চ। তিব্বৰেদনাপ্যত্র।</p>
<p class="centered">খত্তিযৰগ্গৰণ্ণনা নিট্ঠিতা।</p>
<p class="bodytext"><a name="para408"></a><span class="paranum">৪০৮</span>. দ্বিপাদং <a name="M0.0283"></a> ব্রাহ্মণে, ব্রহ্মুনো বন্ধু, ব্রহ্মা বন্ধু যস্স ৰা <span class="bld">ব্রহ্মবন্ধু।</span> কুলাচারব্রাহ্মণভাৰৰসেন দ্বিক্খত্তুং জাতত্তা <span class="bld">দ্বিজো,</span> একজে তূপচারা। <span class="bld">ৰপি</span>স্মা পো, অস্সি। ব্রহ্মুনো অপচ্চং <span class="bld">ব্রহ্মা, ব্রাহ্মণো</span> চ, <span class="bld">না</span>গমো, <span class="bld">ণ</span>ত্তং, দীঘাদি। সুতাযুতকথনত্থং ‘‘ভোভো’’তি ৰচনং ৰদতি সীলেন, ণী।</p>
<p class="bodytext">দ্বযং ছন্দোজ্ঝেতরি। ব্রহ্মসুত্তং অধীতে <span class="bld">সোত্তিযো,</span> ‘‘নেন নিদ্দিট্ঠমনিচ্চ’’ন্তি <span class="note">[কাতন্ত ১.২.১৮ নঘটিতং অনিচ্চং (পরিভাসেন্দুসেখর ৯৭)]</span> ৰুত্তত্তা ৰুদ্ধি, <span class="bld">যদা</span>দিনা ৰা <span class="bld">ছন্দ</span>সদ্দস্স <span class="bld">সোত্তিযা</span>দেসো <span class="note">[পাণিনি ৫.২.৮৪]</span>। ছন্দং অধীতে <span class="bld">ছন্দসো, সো</span> পুল্লিঙ্গো।</p>
<p class="bodytext">দ্বযং সিস্সে। সোতুং ইচ্ছন্তীতি <span class="bld">সিস্সা, সু</span> সৰনে, সো, উস্সি। আচরিযস্স অন্তে সমীপে ৰসনসীলো, সঞ্ঞাসদ্দত্তা সত্তমিযা অলোপো।</p>
<p class="bodytext"><a name="para409"></a><span class="paranum">৪০৯</span>. ব্রহ্মচারীআদযো এতে চতুরো জনা অস্সমা নাম ভৰন্তি, <span class="bld">অস্সম</span>সদ্দোযং পুন্নপুংসকে। তত্র মুঞ্জমেখলাদিযুত্তো ৰেদজ্ঝাযকো ব্রহ্মচরিযাযং ঠিতো <span class="bld">ব্রহ্মচারী।</span> ৰেদজ্ঝযনং ব্রহ্মচরিযং চরতীতি, ণী। ধম্মত্থকামেসু ঠিতো পঞ্চমহাযঞ্ঞকারী গহট্ঠো, গহা দারা <a name="M0.0284"></a> তত্র তিট্ঠন্তীতি <span class="bld">গহট্ঠো।</span> গহট্ঠো পরো ততিযস্সপি ৰানপত্থো। ৰনপত্থে ৰনেকদেসে, দূরৰনে ৰা ভৰো <span class="bld">ৰানপত্থো,</span> অস্স ভূমিসেয্যাজটাজিনধারণৰনৰাসোন্যহারভোজিতাদি ধম্মো। ৰানপত্থস্সমেৰ ততিযমাযুসো ভাগং খেপযিত্বা গহিতকাসাৰদণ্ডো ভিক্খো সব্বভূতেসু সমো ঝানাযতনৰরো <span class="bld">ভিক্খু। সমু</span> তপসি, খেদে চ, আসম্মন্তি অত্রাতি, অকত্তরি কারকে সঞ্ঞাযং ণো। ‘‘অস্সমো ব্রহ্মচরিযাদি- চতুক্কেপি মঠেপি চে’’তি <span class="bld">নানত্থসঙ্গহে।</span></p>
<p class="bodytext"><a name="para410"></a><span class="paranum">৪১০</span>. সীলাদযো তযো সিক্খাধম্মে <span class="bld">সহ</span> একতো চরন্তা <span class="bld">মিথু</span> অঞ্ঞমঞ্ঞং সব্রহ্মচারিনো নাম, ব্রহ্মচারীহি সহ চরন্তীতি <span class="bld">সব্রহ্মচারিনো।</span> ‘‘মিথূ’’তি ইমিনা <span class="bld">সব্রহ্মচারী</span>সদ্দস্স তগ্গুণসংৰিঞ্ঞাণত্তং দীপিতং, তেন ব্রহ্মচারীনম্পি সব্রহ্মচারিত্তমুপপন্নং।</p>
<p class="bodytext">দ্বযং উপসম্পদাদাযকে। মনসা উপেচ্চ সিস্সানং ৰজ্জাৰজ্জং ঝাযতীতি <span class="bld">উপজ্ঝাযো, উপজ্ঝা</span> চ। <span class="bld">ঝে</span> চিন্তাযং, ণো, পুব্বত্র <span class="bld">এ অয,</span> পক্খে রাজাদিপক্খেপেন <span class="bld">উপজ্ঝা,</span> পরসমযে পন ৰেদাদিপাঠযিতা ‘‘উপজ্ঝাযো, উপজ্ঝা’’তি চোচ্চতে, উপেচ্চ অধীযতে অস্মাতি কত্বা।</p>
<p class="bodytext">দ্বযং নিস্সযদাযকে। সিস্সানং হিতং আচরতীতি <span class="bld">আচরিযো,</span> ণ্যো। নিস্সযং দদাতীতি, কম্মাদিম্হি ণ্ৰু।</p>
<p class="bodytext"><a name="para411"></a><span class="paranum">৪১১</span>. সাসনে <a name="M0.0285"></a> আচরিযং দস্সেত্বা পরসমযেপি দস্সেতুমাহ <span class="bld">‘‘উপনীযে’’</span>চ্চাদি। অথ ৰা যো <span class="bld">দ্বিজো</span> ব্রাহ্মণো যংকিঞ্চি ব্রাহ্মণং <span class="bld">উপনীয</span> অত্তনো সন্তিকং আনেত্বা কপ্পাদিছল়ঙ্গিকত্তা <span class="bld">সাঙ্গং</span> সগুয্হত্তা <span class="bld">রহস্স</span>ঞ্চ <span class="bld">ৰেদং</span> কম্মভূতং <span class="bld">পুব্বং</span> পঠমমেৰ কেনচি অসিক্খাপিতেযেৰ <span class="bld">অজ্ঝাপযে</span> সিক্খাপেয্য, সো ব্রাহ্মণেসু ‘‘আচরিযো’’তি ৰুচ্চতি, আদিতো চারেতি সিক্খাপেতীতি <span class="bld">আচরিযো</span>তি কত্বা, ণ্যো। যথাৰুত্তা অঞ্ঞে উপজ্ঝাযা।</p>
<p class="bodytext"><a name="para412"></a><span class="paranum">৪১২</span>. পজ্জদ্ধং উপদেসপরম্পরাযং। পরে চ পরে চ পরম্পরা, পুব্বাচরিযা। ততো আভতং <span class="bld">পারম্পরিযং। ইতিহ</span>সদ্দো নিপাতসমুদাযো। ‘‘ইতিহ পুব্বাচরিযেহি ৰুত্তমিদ’’ন্তি কথেতব্বং ৰচনং <span class="bld">এতিহ্যং,</span> ণ্যো। <span class="bld">ণ</span>ম্হি এতিহং। আচরিযং উপগন্ত্বা দিস্সতি উচ্চারীযতীতি <span class="bld">উপদেসো, দিসী</span> উচ্চারণে, ণো।</p>
<p class="bodytext">তিকং যঞ্ঞে। <span class="bld">যজ</span> দেৰপূজাসঙ্গহকরণদানধম্মেসু, যজনং <span class="bld">যাগো,</span> ণো। সগ্গত্থিকেহি করীযতেতি <span class="bld">কতু,</span> তু। <span class="bld">জ</span>স্স <span class="bld">ঞ্ঞ</span>ত্তে <span class="bld">যঞ্ঞো।</span> যাগত্থং মন্তাদিনা <span class="bld">পরিক্খতা</span> পরিসঙ্খতা <span class="bld">ভূ</span> ভূমি ৰেদি নাম, ঈপচ্চযে <span class="bld">ৰেদী</span> চ। ৰিন্দতি অস্সং লাভসক্কারন্তি <span class="bld">ৰেদি, ৰিদ</span> লাভে, ইণ।</p>
<p class="bodytext"><a name="para413"></a><span class="paranum">৪১৩</span>. অস্সমেধাদযো <a name="M0.0286"></a> পঞ্চ ‘‘মহাযাগা’’ত্যুচ্চন্তে। পোরাণকরাজকালে কির সস্সমেধং পুরিসমেধং সম্মাপাসং ৰাচাপেয্যন্তি চত্তারি সঙ্গহৰত্থূনি অহেসুং, যেহি রাজানো লোকং সঙ্গণ্হিংসু, তত্থ নিপ্ফন্নসস্সতো দসমভাগগ্গহণং <span class="bld">সস্সমেধং</span> নাম, সস্সসম্পাদনে মেধাৰিতা সস্সমেধং নামাত্যত্থো। মহাযোধানং ছমাসিকভত্তৰেতনানুপ্পদানং <span class="bld">পুরিসমেধং</span> নাম, পুরিসস্স সঙ্গণ্হনে মেধাৰিতা পুরিসমেধং নামাত্যত্থো। দলিদ্দমনুস্সানং হত্থতো লেখং গহেত্বা তীণি ৰস্সানি ৰিনা ৰড্ঢিযা সহস্সদ্বিসহস্সমত্তধনানুপ্পদানং <span class="bld">সম্মাপাসং</span> নাম। তঞ্হি সম্মা মনুস্সে পাসেতি হদযে বন্ধিতা ৰিয ঠপেতি, তস্মা ‘‘সম্মাপাস’’ন্তি ৰুচ্চতি। ‘‘তাত মাতুলা’’ত্যাদিনা পন সণ্হৰাচায ভণনং <span class="bld">ৰাচাপেয্যং</span> নাম, পেয্যে ৰজ্জপিযৰচনতাত্যত্থো। এৰং চতূহি ৰত্থূহি সঙ্গহিতং রট্ঠং ইদ্ধঞ্চেৰ হোতি ফীতঞ্চ পহূতন্নপানং খেমং নিরব্বুদং। মনুস্সা মুদা পমোদমানা উরে পুত্তে নচ্চেন্তা অপারুতঘরদ্বারা ৰিহরন্তি, ইদং ঘরদ্বারেসু অগ্গল়ানং অভাৰতো <span class="bld">নিরগ্গল়</span>ন্তি ৰুচ্চতি, অযং পোরাণিকপৰেণী, অপরভাগে পন ওক্কাকরাজকালে ব্রাহ্মণা ইমানি চত্তারি সঙ্গহৰত্থূনি, ইমঞ্চ রট্ঠসম্পত্তিং পরিৰত্তেন্তা উদ্ধং মূলং কত্বা ‘‘অস্সমেধ’’ন্তিআদিকে পঞ্চ যঞ্ঞে নাম অকংসু, ৰুত্তঞ্হেতং ভগৰতা <span class="bld">ব্রাহ্মণধম্মিকসুত্তে</span> –</p>
<p class="gatha1">‘‘তেসং আসি ৰিপল্লাসো, দিস্বান অণুনা অণুং।</p>
<p class="gathalast">তে তত্থ মন্তে গন্থেত্বা, ওক্কাকং তদুপাগমু’’ন্তি <span class="note">[সু॰ নি॰ ৩০১, ৩০৪]</span>॥</p>
<p class="bodytext">ইদানি <a name="M0.0287"></a> তেহি পরিৰত্তেত্বা ঠপিতমত্থং দস্সেন্তো <span class="bld">‘‘অস্সমেধো’’</span>চ্চাদিমাহ। তত্থ অস্সং এত্থ মেধন্তি ৰধন্তীতি <span class="bld">অস্সমেধো।</span> পুরিসং এত্থ মেধন্তি ৰধন্তীতি <span class="bld">পুরিসমেধো।</span> সম্মা যুগচ্ছিদ্দে পক্খিপিতব্বদণ্ডকং পাসেন্তি খিপেন্তি এত্থ <span class="bld">সম্মাপাসো।</span> মন্তপদাভিসঙ্খতানং সপ্পিমধূনং ‘‘ৰাজ’’ন্তি সমঞ্ঞা, তমেত্থ পিৰযন্তীতি <span class="bld">ৰাজপেয্যো।</span> সব্বস্স অত্তনো সাপতেয্যস্স অনিগূহিত্বা নিরৰসেসতো দিন্নত্তা নত্থি এত্থ অগ্গল়াতি <span class="bld">নিরগ্গল়ো,</span> অযং পাল়িযা আগতক্কমতো অত্থৰণ্ণনা, ইধাগতক্কমেন পন অস্সমেধপুরিসমেধনিরগ্গল়সম্মাপাসৰাজপেয্যানং অত্থৰণ্ণনা লিখিতব্বা।</p>
<p class="bodytext"><a name="para414"></a><span class="paranum">৪১৪</span>. তিকং যাজকে। যজনসীলো <span class="bld">ইদি,</span> যস্সি, <span class="bld">জস্স দো।</span> যজতীতি <span class="bld">ইজো,</span> অ। অথ ৰা ইত্থিযা উতুম্হি জাতে জাযতীতি ইত্থীতুজো। ‘‘নারীত্বিজো’’তিপি পাঠো। ‘‘উতুজো যাজকো তথা’’তিপি পাঠো, সুন্দরো। পরসমযং অমনসি কত্বা পন আচরিযেন <span class="bld">ইতিদ্বিজ</span>সদ্দো <span class="bld">ইদিত্বিজ</span>সদ্দো চ সমানত্থাতি মঞ্ঞমানেন ‘‘ইদি ত্বিজো’’তি ৰুত্তং সিযা, <span class="bld">ণ্ৰু</span>ম্হি যাজকো <span class="note">[অমর ১৭.১৭ গাথা পস্সিতব্বা]</span>।</p>
<p class="bodytext">দ্বযং যাগসভাযং, অঞ্ঞসভাযঞ্চারম্ভকে। সভাযং সাধু <span class="bld">সভ্যো,</span> যো। সমাজং জনসঙ্ঘাতং সমাৰসন্তি আগন্ত্বা একদেসী ভৰন্তীতি সমাজা, তেহি সমং একীভৰতীতি <a name="M0.0288"></a> <span class="bld">সামাজিকো,</span> ণিকো। সভাসদো, সভাতারোপ্যত্র।</p>
<p class="bodytext">পঞ্চকং সভাসামঞ্ঞে। পরি সমন্ততো সেন্ত্যস্সং <span class="bld">পরিসা, সি</span> সেৰাযং। সহ ভাসন্ত্যস্সং <span class="bld">সভা, হ</span>লোপো, সব্ভি ভাতীতি ৰা <span class="bld">সভা।</span> সমজ্জন্তি সংগচ্ছন্তি মিলন্ত্যস্সং <span class="bld">সমজ্জা, অজ</span> গমনে। সমযন্তি মিলন্ত্যস্সং <span class="bld">সমিতি, ই</span> গতিম্হি, ইত্থিযন্তি। মিলনমেকীভাৰো। সমন্ততো সীদন্ত্যস্মিং <span class="bld">সংসদো,</span> ইত্থিনপুংসকেসু। গোট্ঠী, অট্ঠানীপ্যত্র। গাৰোৰাচা তিট্ঠন্তি ভৰন্ত্যস্সং <span class="bld">গোট্ঠী।</span> আগন্ত্বা তিট্ঠন্ত্যস্সং <span class="bld">অট্ঠানী,</span> যু, নদাদি, রস্সাদি।</p>
<p class="bodytext"><a name="para415-416"></a><span class="paranum">৪১৫-৪১৬</span>. ভিক্খুআদিকা ইমা চতস্সো পরিসা নাম। ভিক্খনসীলতাদীহি ভিক্খু। ‘‘উদ্দিস্স অরিযা তিট্ঠন্তি, এসা অরিযান যাচনা’’তি <span class="note">[জা॰ ১.৭.৫৯]</span> হি ৰুত্তং। <span class="bld">ভিক্খ</span> যাচনে, রূ। <span class="bld">যো</span>ম্হি <span class="bld">ভিক্খূ। ইনী</span>পচ্চযে ভিক্খুনী, <span class="bld">যো</span>স্স লোপো। রতনত্তযমুপগন্ত্বা আসযন্তীতি <span class="bld">উপাসকা,</span> ণ্ৰু, <span class="bld">আস</span> উপৰেসনে। <span class="bld">ই</span>ত্তে <span class="bld">উপাসিকাযো।</span> এত্থ চ পব্বজ্জাসামঞ্ঞতো, লিঙ্গসামঞ্ঞতো চ সামণেরা ভিক্খূসু, সামণেরিযাদযো, চ ভিক্খুনীসু সঙ্গহিতা, ততো, অৰসেসা পন সব্বেপি দেৰমনুস্সাদযো ইত্থিপুরিসৰসেন দ্বে কোট্ঠাসে কত্বা লিঙ্গসভাগৰসেন দ্বীসু সঙ্গহিতা, ব্রহ্মানো পন লিঙ্গাভাৰেপি পুরিসসণ্ঠানত্তা পুরিসেসু সঙ্গহিতা, তথা পণ্ডকাপি, উভতোব্যঞ্জনেসু পন <a name="M0.0289"></a> পুরিসউভতোব্যঞ্জনং পুরিসেসু, ইত্থিউভতোব্যঞ্জনং ইত্থীসু সঙ্গহিতন্তি ৰেদিতব্বং।</p>
<p class="bodytext">এৰং চতূহি কোট্ঠাসেহি পরিসং দস্সেত্বা অট্ঠহিপি দস্সেতুমাহ <span class="bld">‘‘অথৰে’’</span>চ্চাদি। তস্সত্থো – পরিসা নাম অট্ঠ সিযুং, কেসং ৰসেনা’ট্ঠ সিযুং? তাৰতিংসানং <span class="bld">দ্বিজানং</span> ব্রাহ্মণানং <span class="bld">খত্তানং</span> খত্তিযানং মারস্স গহপতিস্স সমণানং চাতুমহারাজিকানং ব্রহ্মূনঞ্চ ৰসেনাতি ইমা চা’ট্ঠপরিসা পাকটৰসেন, সেট্ঠৰসেন চ ৰুত্তাতি ন এত্থ পুব্বে ৰিয সব্বা সঙ্গহিতা, তাৰতিংসাদিকা হি পাকটৰসেন ৰুত্তা, সমণা পন পাকটৰসেন, সেট্ঠৰসেন চ ৰুত্তা।</p>
<p class="bodytext"><a name="para417"></a><span class="paranum">৪১৭</span>. গাযত্তি নাম যস্স চতূসু পাদেসু পটিপাদং ছল়ক্খরানি সন্তি, সা পমুখমাদি যস্স উত্থাদীনং পাযেনানুপযোগত্তা গাযত্তিপমুখং ছন্দং নাম। গাযতেতি <span class="bld">গাযত্তি, গে</span> সদ্দে, ত্তি, এ অয। ৰজ্জং ছাদযতীতি <span class="bld">ছন্দং, ছদ</span> সংৰরণে, ৰুত্তঞ্হি <span class="bld">পজ্জৰিৰেকে বুদ্ধগুত্তেন</span> ভিক্খুনা –</p>
<p class="gatha1">‘‘উত্থ’মচ্চুত্থকং মজ্ঝং, পতিট্ঠা সুপ্পতিট্ঠকা।</p>
<p class="gathalast">পাযো পযোগবাহ্যত্থা, অভব্বত্তা চ নেরিতা’’তি॥</p>
<p class="bodytext">যং পন চতুৰীসক্খরৰন্তং, ৰেদানং আদিভূতঞ্চ গাযত্তি ৰিয ছন্দানং নাপি চতুপ্পদং, অথ খো তিপদমেৰ সিযা, সা সাৰিত্তি নাম, <span class="bld">সাৰিত্তি</span>সদ্দো গাযত্তিপরিযাযোপ্যত্থি, ‘‘সাৰিত্তি ছন্দসো মুখং’’ <span class="note">[ম॰ নি॰ ২.৪০০; সু॰ নি॰ ৫৭৩]</span>, ‘‘গাযত্তি তু চ সাৰিত্তী’’তি চ ৰুত্তত্তা। ইধ পন ভেদেন ৰুত্তং, যথা ‘‘বুদ্ধং সরণং গচ্ছামি, ধম্মং <a name="M0.0290"></a> সরণং গচ্ছামি, সঙ্ঘং সরণং গচ্ছামী’’তি। সৰিতুস্স ইসিনো অযং ৰাচা <span class="bld">সাৰিত্তি,</span> ইণ।</p>
<p class="bodytext"><a name="para418"></a><span class="paranum">৪১৮</span>. হব্যং দেৰতাত্থমন্নং, তস্স পাকে তদাধারে থাল্যাদিম্হি <span class="bld">চরু,</span> তত্থ ঠিতত্তা উপচারেন হব্যম্পি চরু, <span class="bld">চর</span>তিস্মা উ, চরু পুমে। ‘‘হব্যপাকে চরু পুমা’’তি <span class="note">[অমর ১৭.২২]</span> হ্য<span class="bld">মরকোসে। হোমদব্বিযং</span> হোমকম্মনি হব্যন্নাদীনমুদ্ধরণত্থং কতাযং কটচ্ছুযং <span class="bld">সুজা,</span> ইত্থী, হব্যন্নাদীনং সুখগ্গহণত্থং জাযতীতি <span class="bld">সুজা।</span></p>
<p class="bodytext">দ্বযং খীরন্নে, দেৰন্নত্তা পরমং অন্নং। পাতব্বস্স, অসিতব্বস্স চাতি দ্বিন্নম্পি ভাৰানং সম্ভৰতো পাযাসো, <span class="bld">আ</span>কারন্তানমাযো। পাযসোপ্যত্র। দ্বযং দেৰন্নে। <span class="bld">হু</span> দানে, ণ্যো। <span class="bld">ই</span>ম্হি <span class="bld">হৰি,</span> নপুংসকে।</p>
<p class="bodytext"><a name="para419"></a><span class="paranum">৪১৯</span>. থূণাযং যঞ্ঞথম্ভে যূপো। বেলুৰো ৰা খাদিরো ৰা। আলম্বপসুবন্ধনেযট্ঠি, সমত্তযঞ্ঞে ৰা যং যট্ঠিমারোপযতি, স <span class="bld">যূপো</span> <span class="note">[যূপ… যঞ্ঞীযপসুবন্ধনকট্ঠভেদে… যাগসমত্তিচিহ্নত্থে থম্ভে চ (ৰাচপ্পতি)]</span>, <span class="bld">যু</span> মিস্সনে, পো, দীঘাদি। <span class="bld">থু</span> অভিত্থৰে, ণো, দীঘাদি। যং কট্ঠং কট্ঠন্তরেনা’গ্গিনিপ্ফাদনত্থং ঘংসতে, তস্মিং নিম্মন্থ্যদারুম্হি অরণী, <span class="bld">অর</span> গমনে, অণি, ঈম্হি <span class="bld">অরণী।</span></p>
<p class="bodytext">গাহপচ্চাদযো <a name="M0.0291"></a> তযো অগ্গযো। গহপতিনা সংযুত্তো <span class="bld">গাহপচ্চো,</span> অগ্গি, ণ্যো। তংযোনিযংরেৰাহৰনীযো হুতব্বগ্গিআহৰনমরহতীতি <span class="bld">আহৰনীযো।</span> দক্খিণগ্গি পন তংযোনি অঞ্ঞযোনিপি। দক্খিণং দেয্যধম্মং অগ্গন্তি ৰিস্সজ্জন্ত্যস্মিন্তি <span class="bld">দক্খিণগ্গি, অগ্গ</span> দানে, দানং অগ্গীযতি দীযত্যস্মিন্তি দানগ্গং, ‘‘পরিৰেসনট্ঠান’’ন্তি <span class="note">[অ॰ নি॰ টী॰ ৩.৯.২০]</span> হি <span class="bld">অঙ্গুত্তরনিকাযটীকা।</span> এত্থ চ গাহপচ্চগ্গাদীনং তিণ্ণং ৰিপ্পটিপজ্জন্তানং ৰিনাসহেতুভাৰতো অগ্গিতাদট্ঠব্বা। <span class="bld">সত্তকনিপাতঅঙ্গুত্তরনিকাযট্ঠকথাযং</span> পন –</p>
<p class="bodytext">আহুনং ৰুচ্চতি সক্কারো, আহুনং অরহন্তীতি আহুনেয্যা, মাতাপিতরো, মাতাপিতরো হি পুত্তানং বহূপকারতায আহুনং অরহন্তি, তেসু ৰিপ্পটিপজ্জমানা পুত্তা নিরযাদীসু পৰত্তন্তি, তস্মা কিঞ্চাপি মাতাপিতরো নানুদহন্তি, অনুদহমানস্স পন পচ্চযো হোতীতি অনুদহনট্ঠেনেৰ ‘‘আহুনেয্যগ্গী’’তি ৰুচ্চতি। যো মাতুগামস্স সযনৰত্থালঙ্কারাদিঅনুপ্পদানেন বহূপকারো, তং অতিচরন্তো মাতুগামো নিরযাদীসু নিব্বত্ততি, তস্মা সোপি পুরিমনযেনেৰ অনুদহনট্ঠেন ‘‘গহপতগ্গী’’তি ৰুত্তো। ‘‘দক্খিণেয্যগ্গী’’তি এত্থ পন ‘‘দক্খিণা’’তি চত্তারো পচ্চযা, ভিক্খুসঙ্ঘো দক্খিণেয্যো, সো গিহীনং তীসু সরণেসু, পঞ্চসু সীলেসু, দসসু সীলেসু, মাতাপিতুপট্ঠানে, ধম্মিকসমণব্রাহ্মণূপট্ঠানেতি এৰমাদীসু কল্যাণধম্মেসু নিযোজনেন বহূপকারো, তস্মিং মিচ্ছাপটিপন্নো গিহী ভিক্খুসঙ্ঘং অক্কোসিত্বা নিরযাদীসু নিব্বত্ততি, তস্মা সোপি পুরিমনযেনেৰ অনুদহনট্ঠেন</p>
<p class="bodytext">‘‘দক্খিণেয্যগ্গী’’তি <a name="M0.0292"></a> ৰুত্তো। কট্ঠতো নিব্বত্তো পাকতিকোৰ অগ্গি কট্ঠগ্গি নামাতি <span class="note">[অ॰ নি॰ অট্ঠ॰ ৩.৭.৪৬]</span> ৰুত্তো।</p>
<p class="bodytext"><a name="para420"></a><span class="paranum">৪২০</span>. সিলোকো দানে। <span class="bld">হা</span> চাগে, ণো, দ্বিত্ত<span class="bld">চ</span>ত্ত<span class="bld">গ</span>ত্তানি, <span class="bld">চজ</span> হানিম্হি ৰা। <span class="bld">সজ</span> ৰিসগ্গে, ৰিসগ্গো দানং, <span class="bld">উ</span>পুব্বো <span class="bld">সজ</span> ৰিসজ্জে, ণো, পুব্বে <span class="bld">ৰা</span>গমো, <span class="bld">ৰোসগ্গো। দিস</span> অতিসজ্জনে, অতিসজ্জনং দানং, পবোধনঞ্চ, ইহ দানং <span class="bld">পদেসনং। সণ</span> দানে, যু। <span class="bld">তর</span> প্লৰনতরণেসু, মচ্ছেরসোতাতিক্কমনমেত্থ তরণং। <span class="bld">হা</span> চাগে, চুরাদি, তো, <span class="bld">যা</span>লোপো, <span class="bld">ভূৰাদি</span>ম্হি পন ‘‘আকারন্তানমাযো’’তি আযো, <span class="bld">ৰিহাযিতং। ৰজ্জ</span> ৰজ্জনে, সব্বত্র ভাৰসাধনং। উপসগ্গৰিসেসেনেতে দানত্থাভিধাযিনো। ফস্সনং, পতিপাদনংপ্যত্র।</p>
<p class="bodytext"><a name="para421"></a><span class="paranum">৪২১</span>. সেট্ঠধনস্স, পুত্তানং, দারানং, রজ্জস্স, অঙ্গানঞ্চ ৰসেন পঞ্চমহাপরিচ্চাগো ৰুত্তো। তত্র <span class="bld">সেট্ঠধনং</span> সেতহত্থাদিরতনং। <span class="bld">পুত্তা</span> ওরসা, অথ ৰা পুত্তধীতরো। <span class="bld">দারো</span> পতিব্বতা পিযভরিযা। <span class="bld">রজ্জং</span> পকতিরজ্জং, তদুট্ঠিতো ৰা আযো। <span class="bld">অঙ্গং</span> চক্খাদি। মহন্তেহি উত্তমপুরিসেহেৰ কতো, মহন্তানং ৰা পরিচ্চাগো <span class="bld">মহাপরিচ্চাগো,</span> মহত্থং ৰা বুদ্ধভাৰত্থং কতো পরিচ্চাগো <span class="bld">মহাপরিচ্চাগো,</span> কাপুরিসেহি দুক্করত্তা মহন্তো ৰা সেট্ঠো পরিচ্চাগো <span class="bld">মহাপরিচ্চাগো।</span></p>
<p class="bodytext"><a name="para422"></a><span class="paranum">৪২২</span>. দানপারমীআদিকানং <a name="M0.0293"></a> তিস্সন্নং পারমীনং ৰসেন অসাধারণদানৰত্থুং দস্সেত্বা সাধারণদানৰত্থুং দস্সেতুমাহ <span class="bld">‘‘অন্নং পান’’</span>মিচ্চাদি। তত্র <span class="bld">অন্নং</span> পানৰজ্জিতং যং কিঞ্চি খাদনীযাদিকং। <span class="bld">পানং</span> পাতব্বং উদকাদি। <span class="bld">যানং</span> হত্থ্যাদি অন্তমসো উপাহনং উপাদায গমনসাধনং। <span class="bld">মালা</span> মাল্যং, পুপ্ফঞ্চ। <span class="bld">ৰিলেপনং</span> ছৰিরাগকরণং, ৰিভূতো সুগন্ধো ৰা। <span class="bld">গন্ধো</span> তদঞ্ঞগন্ধো। <span class="bld">সেয্যা</span> মঞ্চাদি, <span class="bld">সেয্যা</span>গ্গহণেন চেত্থ আসনম্পি গহিতং। <span class="bld">পদীপেয্যং</span> পদীপস্স হিতং যং কিঞ্চি তেলাদি, ইমে দস দানৰত্থূ নাম সিযুং। দীযন্তে যাযাতি <span class="bld">দানং।</span> তস্স ৰত্থু কারণং, তদুপ্পত্তিযা উপ্পজ্জনতোতি <span class="bld">দানৰত্থু,</span> দাতব্বং ৰা দানং, অন্নাদি, তদেৰ ৰত্থু। এতানি পন দস দানৰত্থূনি সুত্তন্তনযেন কথিতানি। ৰিনযাভিধম্মনযৰসেনাপি পন কথেতব্বানি, রূপাদিছল়ারম্মণদানৰসেন হি অভিধম্মে ছ দানৰত্থূনি আগতানি, ৰিনযে চীৰরপিণ্ডপাতভেসজ্জসেনাসনৰসেন চত্তারি আগতানি। তত্থেৰমাচরিযা ৰদন্তি ‘‘সুত্তন্তনযদানতো ৰিনযদানমেৰ মহপ্ফলং, কস্মা? অন্নাদিদানমত্তৰসেনেৰ যস্স কস্সচি দুস্সীলাদিকস্স দাতব্বন্তি অনুজানিত্বা পিণ্ডপাতাদিকপ্পিযৰোহারৰসেন সীলৰন্তাদিকস্সেৰ চ দাতব্বন্তি অনুঞ্ঞাতত্তা। সামঞ্ঞদানতো হি ৰিসেসদানমেৰ মহপ্ফলং, ততোপি অভিধম্মনযদানমেৰ মহপ্ফলং, কস্মা? রূপাদীসু পরমত্থৰসেনেৰ অভিনিৰিসিত্বা দানৰসেন ততোপি অতিসযদানত্তা’’তি। মযং পন সুত্তন্তনযদানং ৰা হোতু ৰিনযাভিধম্মনযদানং ৰা, যং খেত্তাদিতিৰিধসম্পদাযুত্তং, তমেৰ মহপ্ফলং করোতীতি ৰদাম।</p>
<p class="bodytext"><a name="para423"></a><span class="paranum">৪২৩</span>. <span class="bld">তদহে</span> <a name="M0.0294"></a> মতদিৰসে মতত্থং যং পিণ্ডপাতজলাঞ্জল্যাদিদানং, <span class="bld">এতং</span> দানং দেহা উদ্ধে ভৰং <span class="bld">উদ্ধদেহিকং</span> নাম। পিতরং উদ্দিস্স জলাঞ্জলিসুৰণ্ণাদিদানং <span class="bld">নিৰাপো, ৰপ</span> বীজসন্তানে, ণো। কালপত্তাদিনিযমেন <span class="bld">রাজমত্তণ্ডৰিসোত্তরা</span>দিসত্থতো ৰিহিতং, <span class="bld">তংৰ</span> তমেৰ পিতুদানং সমণব্রাহ্মণভোজনাদি <span class="bld">সদ্ধং</span> নাম, সদ্ধা অস্স দানস্সত্থীতি, ণো। <span class="bld">সত্থতো</span>তি হেতুম্হি অৰধ্যত্থৰত্তিচ্ছায পঞ্চমী।</p>
<p class="bodytext"><a name="para424"></a><span class="paranum">৪২৪</span>. চতুক্কং গেহাগতে। <span class="bld">অত</span> সাতচ্চগমনে, ইথি, <span class="bld">অতিথি,</span> ‘‘অতিথি দ্বীসূ’’তি <span class="bld">তিকণ্ডসেসে</span> <span class="note">[তিকণ্ডসেস ২.৭.৯]</span>। ইত্থিযং <span class="bld">অতিথী</span> চ। আগচ্ছতীতি <span class="bld">আগন্তু,</span> তু। আহুনং ৰুচ্চতি গেহাগতানং দাতব্বভত্তাদি, তং পটিগ্গণ্হিতুং অরহতীতি <span class="bld">পাহুনো। ৰিস</span> পৰেসনে, আৰেসনং আৰেসো, তমরহতীতি <span class="bld">আৰেসিকো।</span> অত্যাগতোপ্যত্র। গন্তুমিচ্ছতীতি <span class="bld">গমিকো,</span> ইকো। দ্বযং পূজিতপুপ্ফদব্বক্খতাদিম্হি। <span class="bld">অগ্ঘ</span> পূজাযং, অ। ণ্যম্হি <span class="bld">অগ্ঘিযং,</span> অগ্ঘযম্পি। অগ্ঘতো ৰা তদত্থিযে ইযো।</p>
<p class="bodytext"><a name="para425"></a><span class="paranum">৪২৫</span>. পাদত্থে <span class="note">[পাদদ্ধে (ক॰)]</span> উদকাদিম্হি <span class="bld">পজ্জং।</span> পদস্স হিতং <span class="bld">পজ্জং। আগন্ত্বা</span>দযো <span class="bld">পজ্জ</span>পরিযন্তা সত্ত সদ্দা তীসু লিঙ্গেসু।</p>
<p class="bodytext">ছক্কং <a name="M0.0295"></a> পূজাযং। <span class="bld">চি</span> চযে,তি। <span class="bld">অচ্চ</span> পূজাযং, যু। <span class="bld">পূজ</span> পূজাযং, ইত্থিযমতি অ। <span class="bld">হর</span> হরণে, <span class="bld">উপ</span>পুব্বো <span class="bld">হর</span> পূজাযং, ণো, <span class="bld">উপহারো,</span> পুমে। <span class="bld">বল</span> পাণনপূজাসংৰরণেসু, ই, <span class="bld">বলি</span> দ্বীসু। <span class="bld">মান</span> পূজাযং, যু। নমস্সাপ্যত্র, <span class="bld">নমস্স</span> পূজাযং, ইত্থিযং অ।</p>
<p class="bodytext"><a name="para426"></a><span class="paranum">৪২৬</span>. চতুক্কং ৰন্দনাযং। <span class="bld">নমস্স</span> ৰন্দনে, পুব্বেৰ, <span class="bld">নমু</span> নমনে ৰা, <span class="bld">স্স</span>পচ্চযো। <span class="bld">নমো</span> করণং <span class="bld">নমক্কারো,</span> ণো। <span class="bld">নমো</span>তো ছট্ঠীলোপো, ‘‘লোপঞ্চ তত্রাকারো’’তি <span class="bld">ও</span>কারলোপে <span class="bld">অ</span>কারাগমো, অথ ৰা নমনং নমো, তস্স করণং <span class="bld">নমক্কারো, রহো</span>সদ্দো ৰিয হি <span class="bld">নমো</span>সদ্দোত্র দ্বিধা ৰত্ততি। একো <span class="bld">অ</span>কারন্তো সলিঙ্গো, একো অলিঙ্গো <span class="bld">ও</span>কারন্তোতি। <span class="bld">ৰন্দ</span> অভিৰাদনথুতীসু, যু, <span class="bld">ৰন্দনা, ন</span>লোপে, দীঘে চ <span class="bld">অভিৰাদনং।</span></p>
<p class="bodytext">তিকং পত্থনামত্তে। <span class="bld">অত্থ</span> যাচনাযং, যু, <span class="bld">পত্থনা।</span> অত্থনাপি। <span class="bld">ঠা</span> গতিনিৰত্তিম্হি। <span class="bld">পনি</span>দ্বযপুব্বো পত্থনাযং, যু, <span class="bld">ণ</span>ত্তং, <span class="bld">ধ</span>ত্তং। <span class="bld">ই</span>ম্হি <span class="bld">পণিধি।</span> অযং <span class="bld">পুরিসে</span> পুল্লিঙ্গে। যাচনাপ্যত্র।</p>
<p class="bodytext"><a name="para427"></a><span class="paranum">৪২৭</span>. সক্কারপুব্বঙ্গমং কত্বা গরুআদীনং আরাধনীযানং ক্বচি অত্থে নিযোজনং পত্থনাৰিসেসো <span class="bld">অজ্ঝেসনা,</span> ই<span class="bld">স</span> গৰেসনে, <span class="bld">ইস</span> গতিহিংসাৰদানেসুৰা, যু, <span class="bld">অজ্ঝেসনা,</span> যথা ‘‘দেসেতু ভগৰা ধম্মং, দেসেতু সুগতো ধম্ম’’ন্তি <span class="note">[মহাৰ॰ ৮]</span>।</p>
<p class="bodytext"><a name="para428"></a><span class="paranum">৪২৮</span>. চতুক্কং <a name="M0.0296"></a> অনুস্সরণে। <span class="bld">এস</span> গৰেসনে, <span class="bld">যা</span>গমে <span class="bld">পরিযেসনা। তি</span>ম্হি <span class="bld">পরিযেট্ঠি। গৰেস</span> মগ্গনে।</p>
<p class="bodytext">তিকং আরাধনীযস্স চিত্তানুকূলে। <span class="bld">আস</span> উপৰেসনে, যু, <span class="bld">উপাসনং। সু</span> সৰনে। সোতুমিচ্ছা <span class="bld">সুস্সূসা,</span> ‘‘ভুজঘসহরসুপাদীহি তুমিচ্ছত্থেসূ’’তি <span class="bld">স</span>পচ্চযো, দ্বিত্তাদি, <span class="bld">সুস্সূসা, সা</span> ইত্থী। <span class="bld">চর</span>তিতো ভাৰে ণ্যো, <span class="bld">পারিচরিযা।</span></p>
<p class="bodytext"><a name="para429"></a><span class="paranum">৪২৯</span>. তিকং তুণ্হীভাৰে। মুনিনো কম্মং <span class="bld">মোনং,</span> ণো। <span class="bld">তুহ</span> অদনে, <span class="bld">ণ্হ</span>পচ্চযো, হলোপো চ, তুণ্হো মোনমেতস্সত্থীতি তুণ্হী, তস্স ভাৰো <span class="bld">তুণ্হীভাৰো,</span> অতুণ্হস্স ৰা তুণ্হীভৰনং <span class="bld">তুণ্হীভাৰো,</span> অথ ৰা তোহতীতি তুণ্হী, <span class="bld">তুহ</span> অদনে, অদনং হিংসা, <span class="bld">ণী</span>পচ্চযো, ৰণ্ণৰিপরিযযো, তুণ্হিনো ভাৰো <span class="bld">তুণ্হীভাৰো।</span></p>
<p class="bodytext">পঞ্চকং অনুক্কমে। পতিরূপেন পতনং <span class="bld">পটিপাটি, পত</span> গমনে, উভযত্রাপি <span class="bld">ত</span>স্স <span class="bld">টো,</span> ই। <span class="bld">সা</span> ইত্থী। অনুরূপো কমো, কমো এৰ ৰা <span class="bld">অনুক্কমো।</span> পরি অনতিক্কমেন অযনং পৰত্তনং <span class="bld">পরিযাযো।</span> পুব্বস্সানুরূপা <span class="bld">অনুপুব্বী,</span> নদাদি। অযং অপুমে। অনুপুব্বম্পি। <span class="bld">কমু</span> ইচ্ছাকন্তীসু, ণো।</p>
<p class="bodytext"><a name="para430"></a><span class="paranum">৪৩০</span>. তিকং সীলে। <span class="bld">তপ</span> সন্তাপে। কিলেসে তাপেতীতি <span class="bld">তপো,</span> অ। <span class="bld">যমু</span> উপরমে, উপরমো ৰিরমণং, ভাৰে ণো <a name="M0.0297"></a>। <span class="bld">সি</span> বন্ধনে, সিনোতি চিত্তমেতেনাতি <span class="bld">সীলং,</span> লো, <span class="bld">সীল</span> সমাধানে ৰা, সমাধানং কুসলানং ধম্মানং অধিট্ঠানভাৰো। <span class="bld">সীল</span> সমাধিম্হি ৰা, সমাধিরত্র কুসলানং ধম্মানং অভ্যুপগমো, অঞ্ঞত্র সীলে তুপচারা, অথ ৰা অত্তানং, পরঞ্চ নিরযাদীসু তাপেতীতি <span class="bld">তপো।</span> কুসলধম্মতো সংযমনং ৰিরমণং <span class="bld">সংযমো,</span> সমাধানঞ্চাত্রাকুসলধম্মৰসেনেৰাতি অযং অঞ্ঞত্র সীলে নিব্বচনং।</p>
<p class="bodytext">সত্থৰিহিতো নিযমো ৰতং। ‘‘মন্তনাযং পটিঞ্ঞাযং, নিযমো নিচ্ছযে ৰতে’’তি <span class="bld">রভসো।</span> তঞ্চ ৰতং উপৰাসাদিলক্খণং পুঞ্ঞমুচ্চতে। ‘‘সীলং চারিত্তং ৰারিত্তমুপৰাসাদিপুঞ্ঞক’’ন্ত্য<span class="bld">মরমালা। আদি</span>না অক্খারলৰণাসনাদি <span class="note">[অখাদনাভোজনাদি (ক॰)]</span>। এত্থ চ <span class="bld">তপা</span>দযো মুখ্যৰসেন কুসলসীলে ৰত্তন্তি, রূল়্হীৰসেন অকুসলসীলেপি। <span class="bld">নিযমাদ</span>যো মুখ্যৰসেন অকুসলসীলে ৰত্তন্তি, রূল়্হীৰসেন কুসলসীলেতি অযং সীলব্বতানং ৰিসেসো। <span class="bld">যমু</span> উপরমে। <span class="bld">ৰতু</span> ৰত্তনে, ৰত্তনঞ্চাত্র চরণং, সমাধানং ৰা। <span class="bld">ৰা</span> পুল্লিঙ্গেপি।</p>
<p class="bodytext">দ্বযং মরিযাদাতিক্কমে। <span class="bld">কমু</span> পদৰিক্খেপে, ৰিরূপো অতিক্ক মো <span class="bld">ৰীতিক্কমো।</span> মরিযাদাতিক্কমো আচারো <span class="bld">অজ্ঝাচারো।</span> কাযৰিৰেকাদযো তযো এত্থ <span class="bld">ৰিৰেকো। ৰিচ</span> ৰিৰেচনে, পুথভাৰে চ, ভাৰে ণো, দ্বিত্তাদি। পুথু ৰিসুংভূতো গণাদীহি অত্তা সরীরং মনো সভাৰো চ এতেসন্তি পুথুগত্তা, তেসং ভাৰো <span class="bld">পুথুগত্ততা</span> <span class="note">[পুথগত্ততা (ক॰)]</span> কাযৰিৰেকাদযো, মজ্ঝে <span class="bld">গা</span>গমো। ‘‘এৰংসরূপোযং পুরিসো, এৰংসরূপা ৰা অম্হেপি নেসং পকতি’’রিতি পকতিপুরিসানং ৰিভাগেন ঞাণৰিৰেকো। অত্তা বুদ্ধি, সো পুথুভাৰেন যস্স, তব্ভাৰো পুথুগত্ততাত্যঞ্ঞে। অঞ্ঞতো ৰিলক্খণস্স ভাৰো পুথুগত্ততাত্যঞ্ঞে।</p>
<p class="bodytext"><a name="para431"></a><span class="paranum">৪৩১</span>. খুদ্দানুখুদ্দকং <a name="M0.0298"></a> চূল়ৰত্তং, মহাৰত্তঞ্চ, ৰত্তপটিপত্তি ৰা ‘‘আভিসমাচারিক’’মিত্যুচ্চতে, অভিসমাচারে উত্তমসমাচারে ভৰং <span class="bld">আভিসমাচারিক</span>ন্তি কত্বা, <span class="bld">তদঞ্ঞং</span> খুদ্দানুখুদ্দকতো অঞ্ঞং পাতিমোক্খসংৰরসীলাদিকং সীলং ব্রহ্মচরিযস্সারিযমগ্গস্স আদিম্হি তদত্থায চরিতব্বত্তা <span class="bld">আদিব্রহ্মচরিয</span>মিত্যুচ্চতে।</p>
<p class="bodytext"><a name="para432"></a><span class="paranum">৪৩২</span>. <span class="bld">পাপেহি</span> অকুসলধম্মেহি উপাৰত্তো <span class="note">[উপাৰুতো (ক॰)]</span> অনাৰুতো ৰিগতো সব্বন্নপানভোগাদীহি ৰিৰজ্জিতোৰ হুত্বা গুণেহি সীলাদীহি সদ্ধিং যো <span class="bld">ৰাসো</span> ৰসনং থম্ভনমত্থি, সো ‘‘উপৰাসো’’তি ৰিজানিতব্বো। <span class="bld">ৰসু</span> থম্ভে, দিৰাদি, উপৰসনং <span class="bld">উপৰাসো,</span> ণো, ৰিগতো, উপেতো চ ৰাসোতি ৰা <span class="bld">উপৰাসো।</span></p>
<p class="bodytext"><a name="para433"></a><span class="paranum">৪৩৩</span>. পজ্জদ্ধং ভিক্খুম্হি। তপো কম্মমস্সত্থীতি <span class="bld">তপস্সী, তপা</span>দিতো সী, দ্বিত্তং। ভযদস্সনসীলো <span class="bld">ভিক্খু,</span> রূ, রস্সো। সমেতীতি <span class="bld">সমণো,</span> যু। পব্বজা সঞ্জাতা যস্সাতি <span class="bld">পব্বজিতো,</span> সঞ্জাতত্থে ইতো, সেট্ঠত্তং ৰজতীতি ৰা <a name="M0.0299"></a> <span class="bld">পব্বজিতো, ৰজ</span> গমনে, তো। তপোকম্মং ধনং যস্সাতি <span class="bld">তপোধনো।</span></p>
<p class="bodytext">দ্বযং মোনব্বতে। ৰাচতো যমতীতি <span class="bld">ৰাচংযমো,</span> নিগ্গহীতাগমো, রস্সো চ। মোনমস্সত্থীতি <span class="bld">মুনি,</span> রস্সো, ওস্সু। দ্বযং আভুসোপৰাসনব্রহ্মচরিযাদিযুত্তে। তপোযোগা <span class="bld">তাপসো,</span> সণ। <span class="bld">ইস</span> গৰেসনে, ই, <span class="bld">ইসি, ইস</span> গতিযং ৰা, ঞাণস্স, সংসারস্স ৰা পারং গমনতো <span class="bld">ইসি,</span> ই। পারিকঙ্খীপ্যত্র, পারমস্সত্থীতি পারী, ব্রহ্মঞাণং, তং কঙ্খতীতি <span class="bld">পারিকঙ্খী।</span></p>
<p class="bodytext"><a name="para434"></a><span class="paranum">৪৩৪</span>. দ্বযং জিতিন্দ্রিযগণে। যেসং সংযতা ইন্দ্রিযানং গণা, তে যতিনো, ৰসিনো চ নাম। যতং ইন্দ্রিযসংযমো নিচ্চমেতেসমত্থীতি <span class="bld">যতিনো,</span> ঈ। যতযোপি, <span class="bld">যত</span> পযতনে, ই। <span class="bld">ৰস</span> পাগুণ্যে, ৰসো যেসমত্থীতি <span class="bld">ৰসিনো,</span> ঈ।</p>
<p class="bodytext">তিকং ধম্মসেনাপতিম্হি। সারী নাম ব্রাহ্মণী, তস্সা পুত্তো <span class="bld">সারিপুত্তো।</span> তুস্সন্ত্যস্মিং অত্থসিদ্ধিতোতি তিস্সো, সো, তুস্সি চ। পূজিতো তিস্সো <span class="bld">উপতিস্সো,</span> অথ ৰা ‘‘তিস্সো’’তি ৰা ‘‘ফুস্সো’’তি ৰা ‘‘উপতিস্সো’’তি ৰা দহরকালে মাতাপিতূহি যদিচ্ছায গহিতং নামং, ‘‘সারিপুত্তো’’তি মাতুৰসেন, ‘‘ধম্মসেনাপতী’’তি পন অরিযভাৰপ্পত্তে সম্মাসম্বুদ্ধেন গহিতং নামং। কুসলধম্মাৰুধেহি কামাদিকা অকুসলধম্মসেনা জিতা যেসং ধম্মসেনা, অনেককোটিসতসহস্সসঙ্খ্যা ভগৰতো সাৰকসঙ্ঘা, তেসং পতি নাযকট্ঠেন <span class="bld">ধম্মসেনাপতি।</span></p>
<p class="bodytext"><a name="para435"></a><span class="paranum">৪৩৫</span>. দ্বযং <a name="M0.0300"></a> ভগৰতো ৰামপস্সট্ঠে মহামোগ্গল্লানে। কুলে জাযতীতি কোলিকো, সো এৰ <span class="bld">কোলিতো।</span> মোগ্গল্লিব্রাহ্মণিযা অপচ্চং <span class="bld">মোগ্গল্লানো,</span> ণানো। দ্বযং অরিযসামঞ্ঞে। কিলেসারযো হনতীতি অরহো, সো এৰ <span class="bld">অরিযো, অর</span> গমনে ৰা, অরতি অধিগচ্ছতি মগ্গফলধম্মেতি <span class="bld">অরিযো,</span> ণ্যো। অধিগচ্ছিত্থাতি <span class="bld">অধিগতো,</span> তো।</p>
<p class="bodytext">অসেক্খস্স গহিতত্তা ‘‘সোতাপন্নাদিকা’’তি এত্থাদিনা ছল়েৰ পুগ্গলা সঙ্গহিতা, তেন সোতাপত্তিমগ্গট্ঠাদযো সত্ত সেক্খা, একো অরহা অসেক্খাতি সিদ্ধং। তীহি সিক্খাহি যুত্ততায <span class="bld">সেক্খা, ক</span>কারলোপেন ‘‘সেখা, অসেখা’’তিপ্যত্থি। দ্বযং অনধিগতে। অরিযেহি পুথু ৰিসুংভূতো জনো <span class="bld">পুথুজ্জনো,</span> পুথু ৰা নানাকিলেসে জনেতীতি <span class="bld">পুথুজ্জনো।</span></p>
<p class="bodytext"><a name="para436"></a><span class="paranum">৪৩৬</span>. দ্বযং অগ্গফলে। পঠমমগ্গাদীহি দিট্ঠমরিযাদমনতিক্কমিত্বা জানিত্থাতি <span class="bld">অঞ্ঞা,</span> রস্সো, রূপরাগাদীনং ৰা পঞ্চুদ্ধম্ভাগিযানং সংযোজনানং ওধিৰসেন মারণতো <span class="bld">অঞ্ঞা,</span> মরিযাদত্থো চেত্থ <span class="bld">আ</span>কারো, <span class="bld">ঞা</span> মারণতোসননিসানেসু, ইত্থিযমতি অ। অরহতো ভাৰো <span class="bld">অরহত্তং,</span> ভাৰে ত্তো, ভাৰোত্র অভিধানবুদ্ধীনং পৰত্তিযা নিমিত্তং <a name="M0.0301"></a>, তঞ্চ দুৰিধং ব্যুপ্পত্তিপৰত্তিনিমিত্তৰসেন। তত্র ৰিসেসেহি ক্রিযাপকতিপচ্চযাদীহি উপ্পজ্জতীতি <span class="bld">ব্যুপ্পত্তি, গো</span>আদিসদ্দসরূপং, তস্সা নিমিত্তং <span class="bld">ব্যুপ্পত্তিনিমিত্তং,</span> ক্রিযাপকতিপচ্চযাদযো, ৰিৰিধং ৰা <span class="bld">গো</span>আদিসদ্দসরূপং উপ্পাদেতীতি <span class="bld">ব্যুপ্পত্তি,</span> সা এৰ নিমিত্তং, যথাৰুত্তা ক্রিযাদযোযেৰ। পৰত্তযতি তত্থ তত্থ অত্থে পযোজযতীতি <span class="bld">পৰত্তি, গো</span>আদিকো সদ্দো, তস্স নিমিত্তং <span class="bld">পৰত্তিনিমিত্তং,</span> জাতিক্রিযাগুণদব্বনামানি। তত্র ব্যুপ্পত্তিনিমিত্তং সদ্দসরূপুপ্পত্তিযা কারণং, পৰত্তিনিমিত্তং পন সদ্দপ্পযোজনস্স কারণন্তি অযমেতেসং সঙ্খেপতো লক্খণৰিসেসো।</p>
<p class="bodytext">দ্বযং চেতিযে। <span class="bld">থু</span> অভিত্থৰে, পো, দীঘাদি। <span class="bld">চিত</span> পূজাযং, চেতিতব্বং পূজেতব্বন্তি, ণ্যো, <span class="bld">চেতিযং।</span> এত্থ চ <span class="bld">থূপ</span>সদ্দো সমুখেপি, <span class="bld">চেতিয</span>সদ্দো পন মুখরহিতেযেৰ ৰত্ততি। ‘‘চেতিযমাযতনে বুদ্ধ-বিম্বে চোদ্দিস্সপাদপে’’তি <span class="note">[চিন্তামণিটীকা ১২.৭ ব্যাখ্যাসুধা ২.২.৭]</span> <span class="bld">রুদ্দো।</span></p>
<p class="bodytext">দ্বযং আনন্দে। ধম্মো পরিযত্তি, সোৰ ভণ্ডং ধনং সুখদাযকতো, তস্স অগারং ঠপনট্ঠানং গেহং, তব্ভাৰে তিট্ঠতীতি <span class="bld">ধম্মভণ্ডাগারিকো,</span> ইকো। <span class="bld">নন্দ</span> সমিদ্ধিযং। ইমে দ্বে সদ্দা <span class="bld">সমা</span> সমানত্থা।</p>
<p class="bodytext"><a name="para437"></a><span class="paranum">৪৩৭</span>. দ্বযং ৰিসাখাযং সেট্ঠিধীতরি। ৰিৰিধা বহুকা পুত্তনত্তপনত্তাদিকা সাখা যস্সা সা <span class="bld">ৰিসাখা।</span> মিগারস্স সেট্ঠিনো মাতুট্ঠানিযত্তা <span class="bld">মিগারমাতা।</span></p>
<p class="bodytext">দ্বযং অনাথপিণ্ডিকসেট্ঠিম্হি। সুন্দরো অত্তা যস্স <span class="bld">সুদত্তো,</span> সুন্দরং দত্তং দানমস্স ৰা <span class="bld">সুদত্তো,</span> ইদমস্স দহরকালে <a name="M0.0302"></a> পৰত্তং নামং। অনাথানং পিণ্ডং দদাতীতি <span class="bld">অনাথপিণ্ডিকো,</span> ইদমস্স ক্রিযানামং।</p>
<p class="bodytext"><a name="para438-439"></a><span class="paranum">৪৩৮-৪৩৯</span>. ভিক্খুআদযো এতে পঞ্চ সহধম্মিকা। সহ একতো ধম্মং চরন্তীতি <span class="bld">সহধম্মিকা।</span></p>
<p class="bodytext">পত্তাদযো অট্ঠ পরিক্খারা উক্কট্ঠৰসেন ৰুত্তা, মজ্ঝিমৰসেন পন কত্তরদণ্ডোপি তেলনাল়িপীতি দস পরিক্খারা ৰত্তব্বা, ওমকৰসেন ছত্তম্পি উপাহনাপীতি দ্বাদস পরিক্খারা চ ৰত্তব্বা।</p>
<p class="bodytext"><a name="para440"></a><span class="paranum">৪৪০</span>. দ্বযং সামণেরে। সমণস্সাপচ্চং <span class="bld">সামণেরো।</span> সমণলিঙ্গাচারত্তা ‘‘সমণোয’’ন্তি উদ্দিসিতব্বোতি <span class="bld">সমণুদ্দেসো। দিসী</span> উচ্চারণে।</p>
<p class="bodytext">তিকং অচেলকে। দিসা এৰ অম্বরং ৰত্থং, ন পকতিৰত্থমেতস্স <span class="bld">দিগম্বরো, স</span>স্স <span class="bld">গো।</span> নত্থি চেলং ৰত্থমেতস্স, সমাসন্তে কো। চতূহি গন্থেহি বন্ধনীযত্তা <span class="bld">নিগন্থো,</span> <span class="bld">নি</span>সদ্দো <a name="M0.0303"></a> বন্ধনে। দ্বযং জটাৰতি। জটং যস্সত্থি <span class="bld">জটিলো,</span> ইলো। জটং ধারেতীতি <span class="bld">জটাধরো।</span></p>
<p class="bodytext"><a name="para441"></a><span class="paranum">৪৪১</span>. কুটিসকাদিকা চতুত্তিংস লদ্ধিযো পরসমযানমাগমতো গহেতব্বা, তথা দ্বাসট্ঠি দিট্ঠিযো ব্রহ্মজালসুত্তন্ততো। <span class="bld">ইতী</span>তি পরিসমাপনত্থো। <span class="bld">এতেতি</span> নিদস্সনত্থো। এতে ছন্নৰুতিলদ্ধিযো তণ্হাপাসং, দিট্ঠিপাসঞ্চ ডেন্তি পৰত্তেন্তীতি <span class="bld">পাসণ্ডা</span>তি <span class="bld">সম্পকাসিতা</span> কথিতা। ‘‘ইতি ছন্নৰুতি এতা’’তিপি পাঠো।</p>
<p class="bodytext"><a name="para442"></a><span class="paranum">৪৪২</span>. তিকং সুচিম্হি। <span class="bld">পু</span> পৰনে, তো। দ্বিত্তাদি। <span class="bld">যত</span> পযতনে, তো। দীঘাদি। দ্বযং চম্মনি। চরিতং তন্তি <span class="bld">চম্মং, চর</span>তিম্হা মন, <span class="bld">চমু</span> অদনে ৰা, মন। <span class="bld">অজ</span> গমনে, যু, ইনো ৰা।</p>
<p class="bodytext">দ্বযং দন্তকট্ঠে। দন্তে পুনাতি সোধেতি যেনাতি <span class="bld">দন্তপোনো,</span> যু। দন্তপোণোপি। দন্তসোধনত্থং কট্ঠং <span class="bld">দন্তকট্ঠং।</span> দ্বযং রুক্খত্তচে। <span class="bld">ৰক্ক</span> তচে, অলো। <span class="bld">তর</span> তরণে, ইতো, সকত্থে কো।</p>
<p class="bodytext"><a name="para443"></a><span class="paranum">৪৪৩</span>. দ্বযং ভাজনসামঞ্ঞে। পততি যত্থ সো <span class="bld">পত্তো, পত</span> গতিযং, তো। <span class="bld">পা</span> রক্খণে,তি।</p>
<p class="bodytext">দ্বযং <a name="M0.0304"></a> কুণ্ডিকাযং। কস্স জলস্স মণ্ডো পসন্নভাৰো কমণ্ডো, তং লাতীতি <span class="bld">কমণ্ডলু,</span> উ। <span class="bld">কুডি</span> রক্খণে, সকত্থে কো। কত্তরস্স জিণ্ণস্স আলম্বনযট্ঠি।</p>
<p class="bodytext"><a name="para444"></a><span class="paranum">৪৪৪</span>. <span class="bld">যং</span> ‘‘পাণাতিপাতা ৰেরমণী’’তিআদি ব্রহ্মচরিযকম্মং <span class="bld">নিচ্চং</span> যাৰজীৰমৰস্সম্ভাৰেন, তং <span class="bld">দেহসাধনাপেক্খং</span> সরীরেনেৰ সাধনমপেক্খতে, ন বাহিরেন সাধনং, অযং যমো নাম, <span class="bld">যমু</span> উপরমে।</p>
<p class="gatha1">‘‘সরীরসাধনাপেক্খ-নিচ্চকম্মমযে যমে।</p>
<p class="gathalast">সংযমে যমরাজে চ, যমকে তু যমং তিসূ’’তি <span class="note">[অমর ১৭.৩৮]</span>॥</p>
<p class="bodytext"><span class="bld">রুদ্দো।</span></p>
<p class="bodytext">যং পনাগন্তুনা সুক্কপক্খাদিৰসেন অনিচ্চং নিযমিতকালমুপৰাসাদিকং কম্মং, অযং নিযমো, কালাদিৰসেন নিযমিতব্বোতি <span class="bld">নিযমো, যমু</span> উপরমে। ‘‘মন্তনাযং পটিঞ্ঞাযং, নিযমো নিচ্ছযে ৰতে’’তি <span class="bld">রুদ্দো।</span></p>
<p class="centered">ব্রাহ্মণৰগ্গৰণ্ণনা নিট্ঠিতা।</p>
<p class="bodytext"><a name="para445"></a><span class="paranum">৪৪৫</span>. দ্বযং ৰেস্সে। <span class="bld">ৰিস</span> পৰেসনে, সো। <span class="bld">ইযান</span>পচ্চযে <span class="bld">ৰেসিযানো।</span> ঊরুজো, অরিযোপ্যত্র।</p>
<p class="bodytext">পঞ্চকং <a name="M0.0305"></a> কসিআদিজীৰিকাযং। <span class="bld">জীৰ</span> পাণধারণে, যু। সব্বত্র ভাৰে পচ্চযো, করণেত্যেকে। <span class="bld">ৰত</span> ৰত্তনে,তি, অস্সু, ণ্ৰুম্হি <span class="bld">জীৰিকা।</span> ৰুত্তীনং সরূপপ্পকারে দস্সেতি। দ্বযং কসিকম্মে। কসনং কসি, সা এৰ কম্মং <span class="bld">কসিকম্মং। কস</span> ৰিলেখনে, ই, <span class="bld">কসি।</span></p>
<p class="bodytext"><a name="para446"></a><span class="paranum">৪৪৬</span>. দ্বযং ৰাণিজ্জে। ৰণিজানং কম্মং <span class="bld">ৰাণিজ্জং, ৰণিজ্জা</span> চ। দ্বযং পসুপোসনে। গুন্নং রক্খা <span class="bld">গোরক্খা।</span> পসূনং গোমহিংসাদিকানং পালনং পোসনং চিকিচ্ছাদি পসুপালনং ৰুত্তং সরূপং, ৰুত্তপ্পকারা চ ইতি ৰেস্সস্স <span class="bld">ৰুত্তিযো</span> ৰুত্তিকারণা তিস্সো ভৰন্তি কসিকম্মাদিপ্পকারেন।</p>
<p class="bodytext">তিকং গিহিম্হি। গহে গেহে, পঞ্চকামগুণে ৰা ভৰৰসেন তিট্ঠতীতি <span class="bld">গহট্ঠো।</span> অগারে গেহে ৰসতীতি <span class="bld">অগারিকো,</span> গহমেতস্সত্থীতি <span class="bld">গিহি,</span> অস্সি, রস্সো চ।</p>
<p class="bodytext"><a name="para447"></a><span class="paranum">৪৪৭</span>. দ্বযং কসিবলে। খেত্তেনাজীৰতি। কসতীতি <span class="bld">কস্সকো,</span> ণ্ৰু। দ্বযং খেত্তে। বীজানি খিপন্ত্যস্মিন্তি <span class="bld">খেত্তং, খিপ</span> পেরণে, তো, খিত্তং তাযতীতিপি <span class="bld">খেত্তং, খি</span> নিৰাসগতীসু ৰা, ত, ত্রণ, <span class="bld">খেত্তং, খেত্রং। ক্লেদ, ক্লিদ</span> অল্লভাৰে, <span class="bld">ল</span>লোপো, ক্লেদীযতীতি <span class="bld">কেদারং,</span> কে জলে সতি দারো ৰিদারণমস্সাতি ৰা <span class="bld">কেদারং,</span> সঞ্ঞাসদ্দত্তা সত্তমিযা ন লোপো, ৰাপোপ্যত্র, ৰপ্পতে যস্মিন্তি <span class="bld">ৰাপো,</span> ণো।</p>
<p class="bodytext">দ্বযং <a name="M0.0306"></a> মত্তিকাখণ্ডে। <span class="bld">লেড্ড</span> সঙ্ঘাতে, উ, <span class="bld">লেড্ডু।</span> পুমে <span class="bld">উত্তো</span> কথিতো। ‘‘লেড্ডৰো পুমে’’ত্য <span class="note">[অমর ১৯.১২]</span> <span class="bld">মরকোসে।</span> দ্বযং খণিত্তিযং। খঞ্ঞতে যায, সা <span class="bld">খণিত্তি, খনু</span> অৰদারণে,তি, <span class="bld">ণ</span>ত্তং, উস্সি। অৰদারীযতে যেন <span class="bld">অৰদারণং, দর</span> ৰিদারণে, যু।</p>
<p class="bodytext"><a name="para448"></a><span class="paranum">৪৪৮</span>. তিকং দাত্তে। দন্তি লুনন্ত্যনেনাতি <span class="bld">দাত্তং, দা</span> লৰনে, তো। দাত্রম্পি। <span class="bld">লূ</span> ছেদনে, <span class="bld">লৰিত্তং, অসু</span> খেপনে। <span class="bld">অসিতং,</span> সব্বত্র করণে পচ্চযো।</p>
<p class="bodytext">তিকং পাজনদণ্ডে। <span class="bld">তুদ</span> ব্যথনে, ণো, <span class="bld">পতোদো। ত</span>পচ্চযে <span class="bld">তুত্তং। অজ</span> খেপনে, গতিম্হি চ, করণে যু, <span class="bld">পাজনং।</span> ৰণ্ণৰিকারে <span class="bld">পাচনং।</span> তোদনংপ্যত্র।</p>
<p class="bodytext">তিকং রজ্জুযং। <span class="bld">যুজ</span> যোগে, তো, <span class="bld">যো</span>ত্তং। <span class="bld">রুধ</span> আৰরণে, জু, উস্সত্তং, পররূপত্তঞ্চ, <span class="bld">রজ্জু</span> থিযং। <span class="bld">রস</span> অস্সাদনে, মি, আবন্ধোপ্যত্র।</p>
<p class="bodytext">দ্বযং ফালে। ফালযতি পাটযতি ভূমি যেন <span class="bld">ফালো,</span> ণো। <span class="bld">কস</span> ৰিলেখনে, ণ্ৰু, <span class="bld">কসকো।</span> ‘‘ফালকসকা’’তি <span class="note">[ব্যাখ্যাসুধা ২.৯.১৩]</span> <span class="bld">রুদ্দো।</span> নিরীসং, কূটকং, হলম্পি। ঈসায নিগ্গতং <span class="bld">নিরীসং। কুট</span> ছেদনে, সকত্থে কো, <span class="bld">কূটকং,</span> দীঘাদি। <span class="bld">হল</span> ৰিলেখনে।</p>
<p class="bodytext"><a name="para449"></a><span class="paranum">৪৪৯</span>. তিকং নঙ্গলে। ভূমীনঙ্গ’মনঙ্গং করোন্তো লুনাতীতি <span class="bld">নঙ্গলং। সী</span> বন্ধনে, রো, <span class="bld">সীরো।</span> ‘‘সীরো তিক্খকরে হলে’’তি <span class="bld">নানত্থসঙ্গহে।</span> <a name="M0.0307"></a> গোদারণংপ্যত্র। নঙ্গলস্স দণ্ডকে <span class="bld">ঈসা, ঈস</span> ইস্সরিযে, <span class="bld">ঈসা</span> নারী। ‘‘পভুম্হি সঙ্করে ঈসো, থিযং নঙ্গলদণ্ডকে’’তি <span class="note">[চিন্তামণিটীকা ১৯.১৩-৪ ব্যাখ্যাসুধা ২.৯.১৪]</span> <span class="bld">রভসো।</span></p>
<p class="bodytext">যুগকীলকে <span class="bld">সম্মা</span>সদ্দো, সমন্তি যায <span class="bld">সম্মা, সমু</span> সমনে। <span class="bld">হলপদ্ধতি</span> নঙ্গললেখা সীতা নাম। ‘‘সীতা নঙ্গললেখা চ, দিৰগঙ্গা চ জানকী’’তি <span class="note">[তিকণ্ডসেস ৩.৩.১৯১]</span> <span class="bld">তিকণ্ডসেসে। সী</span> সযে, তো, <span class="bld">সীতা</span> নারী।</p>
<p class="bodytext"><a name="para450-451"></a><span class="paranum">৪৫০-৪৫১</span>. মুগ্গাদিকে ধঞ্ঞৰিসেসে <span class="bld">অপরন্ন</span>সদ্দো, পুব্বন্নতো অপরভাগে পৰত্তং অন্নং <span class="bld">অপরন্নং, অপরণ্ণ</span>ঞ্চ। সালিআদিকে <span class="bld">পুব্বন্ন</span>সদ্দো, অপরন্নস্স পুব্বে পৰত্তং অন্নং <span class="bld">পুব্বন্নং, পুব্বণ্ণ</span>ঞ্চ। পুব্বাপরত্তঞ্চ নেসং আদিকপ্পে সম্ভৰাসম্ভৰৰসেন দট্ঠব্বং।</p>
<p class="bodytext">সাল্যাদযো সত্ত ধঞ্ঞানি। ধানং পোসনং, তত্র সাধূনি <span class="bld">ধঞ্ঞানি,</span> যো, রস্সো। কলমা রত্তসালি মহাসালিসট্ঠিকপ্পভুতযো সূকধঞ্ঞৰিসেসা <span class="bld">সালযো</span> নাম। সট্ঠিদিনানি পরিপাকমস্স <span class="bld">সট্ঠিকো। সাল</span> সিলাঘাযং, ই, <span class="bld">সালি।</span> ৰহতি, ব্রূহেতি ৰা সত্তানং জীৰিতন্তি <span class="bld">ৰীহি, ৰহ</span> পাপুণে, <span class="bld">ব্রূহ</span> ৰুড্ঢিযঞ্চ, ই, অস্সী, পক্খে <span class="bld">র</span>লোপো, <span class="bld">ৰীহি</span> <a name="M0.0308"></a>। কোরং রুধিরং দূসতীতি <span class="bld">কুদ্রূসো,</span> গোৰড্ঢনো, অ। ৰণ্ণৰিপরিযযো, ওস্সু চ। <span class="bld">গুধ</span> পরিৰেধনে, উমো। <span class="bld">গোধুমো।</span> ‘‘গোধূমসুমনো মিলক্খ, ভোজনং পাৰটো যৰো’’তি <span class="bld">রভসো। ৰর</span> ৰরণসম্ভত্তীসু, ণ্ৰু, <span class="bld">ৰরকো। যু</span> মিস্সনে, অ, <span class="bld">যৰো।</span> কঙ্গু অতিসুখুমসস্সে ধঞ্ঞৰিসেসে, সোভনসীসত্তা কমনীযভাৰং গচ্ছতীতি <span class="bld">কঙ্গু,</span> উ। ‘‘সামা পিযঙ্গু কঙ্গু দ্বে’’তি <span class="bld">রুদ্দো। তব্ভেদা</span> তেসং ধঞ্ঞানং ভেদা ৰিসেসা নীৰারাদযো ৰুচ্চন্তে। নীৰারানি তিণধঞ্ঞানি, <span class="bld">আদি</span>না সামাকাদযো।</p>
<p class="bodytext">দ্বযং কল়াযে। <span class="bld">চণ</span> দানে, ণ্ৰু, <span class="bld">চণকো,</span> হরিমন্থকেপি। কং ৰাতং লাতীতি <span class="bld">কল়াযো, ল়</span>ত্তং, কলাযম্পি। দ্বযং সাসপসামঞ্ঞে। ‘‘সাসপো তু সরিসপো, কটুস্নেহো চ তন্তুভো’’তি <span class="bld">তিকণ্ডসেসো</span> <span class="note">[২.৮.৩]</span>। ‘‘পুমে সুদ্ধোদনসুতে, সিদ্ধত্থো সেতসাসপে’’তি <span class="bld">রভসো।</span> সিদ্ধা অত্থা অস্মিন্তি <span class="bld">সিদ্ধত্থো। সাস</span> অনুসিট্ঠিযং, অপো। সাসপস্সাপি ৰীহিভেদত্তা ইধ গহণং।</p>
<p class="bodytext"><a name="para452"></a><span class="paranum">৪৫২</span>. দ্বযং কঙ্গুযং। পিযভাৰং অঙ্গতীতি <span class="bld">পিযঙ্গু।</span> দ্বযং অতসিযং। <span class="bld">অৰ</span> রক্খণে, মো, অৰস্সু, দ্বিত্তং, <span class="bld">উম্মা। অত</span> সাতচ্চগমনে, অসো, নদাদি। খুমাপ্যত্র।</p>
<p class="bodytext">চতুক্কং সস্সে। <span class="bld">কিট</span> গতিযং, ঠো, কসিতো সম্ভূতং ৰা <span class="bld">কিট্ঠং,</span> কিট্ঠট্ঠানে উপ্পন্নসস্সঞ্হি ‘‘কিট্ঠ’’ন্তি ৰুচ্চতি ঠানূপচারেন, ঠো, <span class="bld">সি</span>লোপো, অস্সি। <span class="bld">সস</span> গতিহিংসাপাপুণনেসু, সো। থম্বো গুম্বো, তং করোতীতি <span class="bld">থম্বকরি,</span> ই। ধঞ্ঞংপ্যত্র। ‘‘ধঞ্ঞং ৰীহীসু ধঞ্ঞকে, ধঞ্ঞো পুঞ্ঞৰতীরিতো। ধঞ্ঞা ৰাতামলকীসূ’’তি হি <span class="bld">নানত্থসঙ্গহে।</span></p>
<p class="bodytext"><a name="para453"></a><span class="paranum">৪৫৩</span>. দ্বযং <a name="M0.0309"></a> সস্সাদীনং কণ্ডমত্তে। <span class="bld">কণ</span> সদ্দে, ডো। <span class="bld">নল</span> গন্থে, ণো, <span class="bld">নালং।</span> নাল়িপি। সো এৰ সস্সাদিকণ্ডো নিপ্ফলো চে, <span class="bld">পলাল</span>মুচ্চতে। <span class="bld">পল</span> লৰনপৰনেসু, অলো, পলালোপি।</p>
<p class="bodytext">দ্বযং অসারে তুচ্ছধঞ্ঞে। <span class="bld">ভস</span> ভস্মীকরণে, অস্সু, <span class="bld">ভুসং</span> অতিসযেপি। থুসম্পি। <span class="bld">তুস</span> উস্সগ্গে। কেন ৰাতেন ইঙ্গতীতি <span class="bld">কলিঙ্গরো, লা</span>গমো, অরো চ। ধঞ্ঞানমেৰ <span class="bld">তচে</span> ৰক্কলে <span class="bld">থুসো, তুস</span> তুট্ঠিম্হি, <span class="bld">ত</span>স্স <span class="bld">থো, থুসো</span> পুমে। ‘‘ধঞ্ঞত্তচে পুমা থুসো’’ <span class="note">[অমর ১৯.২২]</span> ত্য<span class="bld">মরকোসে।</span></p>
<p class="bodytext"><a name="para454"></a><span class="paranum">৪৫৪</span>. দ্বযং সস্সরোগে। সেতৰণ্ণকরণৰসেন অটতি হিংসতীতি সেতট্টিকা, সা এৰ <span class="bld">সেতট্ঠিকা।</span> দ্বযং তণ্ডুলকণে। <span class="bld">কণ</span> নিমীলনে, <span class="bld">কণ</span> নিমীলনসদ্দগতীসু ৰা, অ, <span class="bld">কণো। কুণ্ড</span> দাহে, সকত্থে কো। দ্বযং ধঞ্ঞমদ্দনভূমিযং। <span class="bld">খল</span> সোচেয্যে, ধঞ্ঞানি করোন্তি মদ্দন্তি অস্মিং <span class="bld">ধঞ্ঞকরণং।</span> তিণাদীনং, সস্সানঞ্চ থম্বো গুম্বো নাম, <span class="bld">থম্ব</span> ৰেকল্যে, <span class="bld">থম্ব</span> পটিবন্ধে ৰা। <span class="bld">গুহ</span> সংৰরণে, বো, <span class="bld">হ</span>স্স <span class="bld">মো।</span></p>
<p class="bodytext"><a name="para455"></a><span class="paranum">৪৫৫</span>. দ্বযং <a name="M0.0310"></a> মুসলে। অযো অগ্গেকোটিযং যস্সাতি <span class="bld">অযোগ্গং। মুস</span> খণ্ডনে, অলো। দ্বযং সুপ্পে। কুচ্ছিতং লুনাত্যপনেতীতি <span class="bld">কুল্লো। সুপ</span> মানে, অ, সরত্যনেনেতি ৰা <span class="bld">সুপ্পং,</span> পো, অস্সু। পপ্ফোটনংপ্যত্র।</p>
<p class="bodytext">দ্বযং উদ্ধনে। উপরি ধীযতে থাল্যাদিকমস্মিন্তি <span class="bld">উদ্ধনং,</span> উদ্ধানম্পি, যু। <span class="bld">চুল্ল</span> হাৰকরণে, ই, ঈম্হি <span class="bld">চুল্লী।</span> অধিসযনী, অন্তিকাপ্যত্র। <span class="bld">অতি অদি</span> বন্ধনে, অন্ত্যতে ভিক্খাদিকমস্সন্তি <span class="bld">অন্তিকা,</span> ণ্ৰু। ‘‘সন্তিকে সন্নিধানে চ, উদ্ধনে চাপি অন্তিকা’’ত্য<span class="bld">জযো।</span></p>
<p class="bodytext">কাসাদিরচিতো কটো যেন মরাৰো বন্ধীযতে। মরাৰো চ ৰীহ্যগারং, ‘‘কুসূলো ৰীহ্যগারঞ্চ, কন্তরো চ মরাৰকো’’তি <span class="bld">রভসো।</span> কেচি মরাৰমেৰ কটমাহু, তং ন, ‘‘কুসূলো চ মরাৰো চ, কিলঞ্জো চ কটো ভৰে’’তি <span class="bld">অমরমালাযং পাদনাম</span>পকরণে ভেদেন পাঠা। <span class="bld">কিল</span> বন্ধনে, কিলনং কিলো, তদত্থং জাযতীতি <span class="bld">কিলঞ্জো,</span> নিগ্গহীতাগমো। <span class="bld">কট</span> গতিযং, অ।</p>
<p class="bodytext"><a name="para456"></a><span class="paranum">৪৫৬</span>. অট্ঠকং থালিযং। কামীযতীতি <span class="bld">কুম্ভী, কমু</span> ইচ্ছাযং, ভো, অস্সু, ঈ চ, কুযা পথৰিযা ভৰতীতি ৰা <span class="bld">কুম্ভী,</span> কেন অগ্গিনা ভণতীতি ৰা <span class="bld">কুম্ভী, ভণ</span> সদ্দে, <span class="bld">ণ</span>লোপো, কেন <a name="M0.0311"></a> জলেন উম্ভীযতি পূরীযতীতি ৰা <span class="bld">কুম্ভী, উভ উব্ভ উম্ভ</span> পূরণে, সব্বত্র নদাদি। <span class="bld">পিঠ</span> হিংসাসংকিলেসেসু, অরো। <span class="bld">কুণ্ড</span> দাহে। <span class="bld">খল</span> সোচেয্যে, <span class="bld">ল়</span>ত্তং। <span class="bld">উখ</span> গমনে, অলো, নদাদি, রস্সো। <span class="bld">অ</span>পচ্চযে <span class="bld">উখা। থল</span> ঠানে, ই, <span class="bld">থালি, ঈ</span>ম্হি <span class="bld">থালী।</span> কেন অগ্গিনা লপতীতি <span class="bld">কোলম্বো,</span> অস্সোত্তং, নিগ্গহীতাগমো, <span class="bld">ব</span>ত্তঞ্চ, কে অগ্গিম্হি ওলম্বতীতি ৰা <span class="bld">কোলম্বো। লবি</span> অৰসংসনে।</p>
<p class="bodytext">তিকং মণিকে। <span class="bld">মন</span> ঞাণে, ই, <span class="bld">ণ</span>ত্তং, মণিযেৰ <span class="bld">মণিকং। ভণ</span> সদ্দে, ণ্ৰু, অরং সীঘং জরো অস্স <span class="bld">অরঞ্জরো।</span></p>
<p class="bodytext"><a name="para457"></a><span class="paranum">৪৫৭</span>. দ্বিপাদং ঘটে। <span class="bld">ঘট</span> চলনে, অ, নদাদিম্হি ঘটী, <span class="bld">কুট</span> কোটিল্যে। কেন জলেন লসতি সিলিস্সতীতি <span class="bld">কলসো, লিস</span> সিলেসনে, অ, ইস্সত্তং, <span class="bld">কলসো</span> তীসু। <span class="bld">ৰর</span> ৰারণসম্ভত্তীসু, ণ্ৰু। <span class="bld">কলস</span>সহচরণতো <span class="bld">ৰারকো</span>পি তীসু। ‘‘কলসো তু তীসূ’’ত্য<span class="bld">মরকোসে</span> <span class="note">[অমর ১৯.৩১]</span>।</p>
<p class="bodytext">ভুঞ্জিতব্বন্তি <span class="bld">ভুঞ্জনং,</span> অন্নাদি, তস্স পত্তো ভাজনং সুৰণ্ণরজতাদিনিম্মিতম্পি কংসো নাম।</p>
<p class="gatha1">‘‘কংসো রচ্ছন্তরে মানে, তেজসেপি ভৰে তথা।</p>
<p class="gathalast">পানপত্তে চ কংস্যে চ, সোভিক্খাসু চ কিত্তিসূ’’॥ –</p>
<p class="bodytext">ত্য<span class="bld">জযেন</span> ৰুত্তত্তা পানপত্তেপি কংসো। <span class="bld">কন</span> দিত্তিগতিকন্তীসু, সো, <span class="bld">কংসো।</span> অনিত্থী। তিকং ভাজনসামঞ্ঞে। <span class="bld">অম</span> গতিযং, অত্তো, অমত্তং। <span class="bld">ভাজ</span> পুথকম্মনি, চুরাদি, যু।</p>
<p class="bodytext"><a name="para458"></a><span class="paranum">৪৫৮</span>. দ্বযং <a name="M0.0312"></a> ভাজনাদীনমাধারে। অন্তং সমীপমাধেয্যস্স উপগচ্ছতীতি <span class="bld">অণ্ডুপকং, ন্ত</span>স্স<span class="bld">ণ্ডো, গ</span>স্স চ <span class="bld">কো। চুম্ব</span> ৰদনসংযোগে, অটো, অস্সু, সকত্থে কো। দ্বযং সরাৰে, সরতি ৰুড্ঢিং গচ্ছতীতি <span class="bld">সরাৰো,</span> অৰো। <span class="bld">মল্ল</span> ধারণে। ণ্ৰু। ৰড্ঢমানকোপ্যত্র, ৰড্ঢতি ৰিত্থিণ্ণী ভৰতীতি <span class="bld">ৰড্ঢমানকো,</span> সকত্থে কো।</p>
<p class="bodytext">দ্বযং ভেলব্যঞ্জনাদিঘট্টনোপযুত্তভণ্ডে। <span class="bld">কট</span> গতিযং, ছু, দ্বিত্তাদি। <span class="bld">দু</span> গতিযং, বো, নদাদি, <span class="bld">দব্বী,</span> রস্সে <span class="bld">দব্বি।</span> খজাকাপি, <span class="bld">খজ</span> মন্থনে, অকো, <span class="bld">খজাকা</span> থিযং। দ্বযং ধঞ্ঞাদিনিলযে। <span class="bld">কুস</span> সিলেসনে, ঊলো। <span class="bld">কুস</span> অক্কোসে, ঠো। দ্বেপি পুন্নপুংসকে।</p>
<p class="bodytext"><a name="para459"></a><span class="paranum">৪৫৯</span>. দ্বযং মাসাদিসাকমত্তে, <span class="bld">সা</span> তনুকরণে, ণ্ৰু। <span class="bld">ডংস</span> খাদনে, ণ্ৰু। <span class="bld">স</span>লোপো, সিগ্গু, হরিতকম্পি। <span class="bld">হরিতা</span> সকত্থে কো। ‘‘পুল্লিঙ্গো সাকমত্তস্মিং, সিগ্গু সোভঞ্জনেপি চে’’তি <span class="note">[চিন্তামণিটীকা ১৯.৩৪]</span> <span class="bld">রভসো।</span> দ্বযং অদ্দকে। আদ্দাযং জাতং <span class="bld">অদ্দকং,</span> রস্সো। সিঙ্গমিৰ ৰেরং ৰপু যস্স তমেৰ <span class="bld">সিঙ্গিৰেরং।</span></p>
<p class="bodytext">যদা সুক্খং, তদা মহোসধাধ্যং, তিক্খরসত্তা মহন্তং ওসধং। সুণ্ঠী, নাগরং, ৰিসং, ৰিসভেসজ্জম্পি। <span class="bld">সুঠি</span> সোসনে, ই, <span class="bld">সুণ্ঠি, ঈ</span>পচ্চযে <span class="bld">সুণ্ঠী।</span></p>
<p class="bodytext">দ্বযং <a name="M0.0313"></a> মরীচে। <span class="bld">মর</span> পাণচাগে, চো। <span class="bld">কুল</span> সঙ্খ্যানে, ণ্ৰু। ‘‘মরীচং কোলকং কণ্হং, উসনং ধম্মপত্তন’’ন্ত্য<span class="bld">মরসীহো।</span></p>
<p class="bodytext"><a name="para460"></a><span class="paranum">৪৬০</span>. তিপাদং কঞ্জিকে। সুৰীররট্ঠে ভৰং <span class="bld">সোৰীরং।</span> কেন জলেন অঞ্জিযমভিব্যত্তং অস্স <span class="bld">কঞ্জিযং।</span> আরানং ভূম্যক্কজানং ৰারেসু গহিতেন নারেন জলেন জাতং <span class="bld">আরনাল়ং,</span> ‘‘আরো ক্খিতি সুতে’ক্কজে, নারো তণ্ডুলনীরেসূ’’তি হি ৰুত্তং, <span class="bld">র</span>স্স <span class="bld">ল়ো।</span> থুসতো জাতমুদকং <span class="bld">থুসোদকং,</span> থুসোদকতো ৰা জাতং <span class="bld">থুসোদকং।</span> ধঞ্ঞতো ৰীহিতো জাতং অম্বিলং <span class="bld">ধঞ্ঞম্বিলং।</span> ৰাতং লঙ্কতি হীনং করোতীতি <span class="bld">বিলঙ্কো, ৰাত</span>স্স <span class="bld">বি,</span> ৰিসেসেন লঙ্কতীতি ৰা <span class="bld">বিলঙ্কো।</span> কুম্মাসো, অভিসুতং, অৰন্তিসোমং, কুঞ্জলং, কঞ্জিকং, মণ্ডো, জেট্ঠম্বু, খদিকাপ্যত্র।</p>
<p class="bodytext">দ্বযং লৰণমত্তে। <span class="bld">লূ</span> ছেদনে, যু, ওস্সা’নৰাদেসে লোণং।</p>
<p class="bodytext"><a name="para461"></a><span class="paranum">৪৬১</span>. সামুদ্দাদযো এতে পঞ্চ লৰণস্স পভেদা ৰিসেসা। সমুদ্দভূমিযমৰট্ঠিতং লদ্ধং লোণোদকং সুক্খসন্তনং সিতং যং ভৰতি, তং <span class="bld">সামুদ্দ</span>লৰণং। অক্খিৰং, ৰসিরম্পি। <span class="bld">ৰসু</span> থম্ভে, ইরো। সিন্ধুদেসে ভৰো <span class="bld">সিন্ধৰো,</span> ণো। সিতসিৰং <span class="note">[সীতসিৰং (সক্কতে)]</span>, মাণিমন্থং, সিন্ধুজম্পি। সিতং ধৰলং, সিৰং কল্যাণং, কম্মধারযসমাসো <a name="M0.0314"></a>। সিতসিৰন্তি ৰা বন্ধনং। মণিমন্থো পব্বতো, তত্র ভৰো, ণো। <span class="bld">কাল়লোণো</span> নাম সোৰচ্চলৰণানং মজ্ঝে কাল়ৰণ্ণং লৰণং <span class="note">[তীণি মধুরলৰণস্সলৰণভেদস্স (অমরকোস, মহেস্বরটীকা)]</span>, ‘‘তিলকং তত্র মেচকে’’তি <span class="note">[মদং সন্দতে পিসোদরাদি (চিন্তামণিটীকা ১৯.৪৩) মদং মুদং ৰা সন্দতে… ৰিসোদরাদি (ব্যাখ্যাসুধাটীকা)]</span> ৰুত্তত্তা তিলকম্পি। <span class="bld">উব্ভিদং</span> নাম রোমকলৰণং, সম্ভরিদেসে কির রুমা নাম লৰণাকরো। তত্র পৰিট্ঠং কট্ঠম্পি অচিরেন ৰিলীয লৰণং ভৰতি, তব্ভৰং রোমলৰণং। ৰসুকম্পি। কট্ঠাদীনং সযং সভাৰৰিজহনকরত্তা ভিন্দিতুং সক্কোতীতি <span class="bld">উব্ভিদং,</span> সক্যত্থে <span class="bld">উ</span>সদ্দো। <span class="bld">বিলালং</span> নাম সমুদ্দতীরাসন্নদেসভৰং মত্তিকং পাচযিত্বা নিপ্ফাদিতলৰণং। সমুদ্দৰেলাসন্নদেসে জাতং <span class="bld">বিলালং,</span> এস্সিত্তং, লো, অথ ৰা <span class="bld">উব্ভিদং</span> নাম যত্থ কত্থচি পদেসে ভূমিতো উগ্গতং লৰণমত্তিকং পাচযিত্বা নিপ্ফাদিতলৰণং। <span class="bld">বিলালং</span> নাম লৰণভূমিং ৰিদারযিত্বা নিপ্ফাদিতলৰণং। <span class="bld">ৰি</span>পুব্বো <span class="bld">দল</span> ৰিদারণে। <span class="bld">দ</span>স্স <span class="bld">লো।</span> অথ ৰা <span class="bld">উব্ভিদং</span> নাম পাক্যং লৰণং। <span class="bld">বিলালং</span> নাম ৰচ্চগন্ধং কাল়লৰণং।</p>
<p class="bodytext"><a name="para462"></a><span class="paranum">৪৬২</span>. গুল়াদযো পঞ্চ উচ্ছুনো ৰিকারা। <span class="bld">গুল়</span> রক্খাযং, গুল়ো পক্করসো। <span class="bld">ফাণ</span> গতিযং, তো, ফাণিতং গুল়তো কিঞ্চি থদ্ধং। <span class="bld">খণ্ড</span> মন্থে, খণ্ডো ফাণিততোপি থদ্ধো। উচ্ছুৰিসেসস্স রসপাকে খণ্ডযোগ্যসারভূতে যা গুল়িকাকারা জাযতে, সা মচ্ছণ্ডী খণ্ডসালূকং। ‘‘মচ্ছণ্ডী তু <a name="M0.0315"></a> পুপ্ফগুল়া, থদ্ধপত্তন্তু ফাণিত’’ন্তি <span class="bld">রভসো,</span> খণ্ডকক্কং ফাণিতমিচ্চঞ্ঞে। <span class="bld">সর</span> হিংসাযং, <span class="bld">খর</span>পচ্চযো, <span class="bld">সক্খরা,</span> যা ‘‘সিতা’’তিপি ৰুচ্চতি, সিনোতি বন্ধতি তণ্হং <span class="bld">সিতা।</span> সিতসক্খরেত্যত্র তু সিতো ধৰলত্থো, সক্খরাপমাণসণ্ঠানত্তা ৰা সক্খরা। ইমে চ গুল়াদযো যথাক্কমং থদ্ধতরা। এত্থ চ মচ্ছণ্ডী ফাণিতা খণ্ডৰিকারাপি। দ্বযং গুল়ে। রোগাধিকেসু ৰিনাসকরত্তা ৰিসঞ্চ তং কণ্টকঞ্চ।</p>
<p class="bodytext"><a name="para463"></a><span class="paranum">৪৬৩</span>. দ্বযং ভট্ঠধঞ্ঞে। <span class="bld">লাজ</span> ভস্সনে, ভস্সনং ভজ্জনং, অ। ন খতং <span class="bld">অক্খতং।</span> ‘‘ততিযা পকতি লাজেস্বক্খতং তীস্ব’হিংসিতে’’তি <span class="bld">রুদ্দো।</span></p>
<p class="bodytext">ভট্ঠযৰে <span class="bld">ধানা</span>সদ্দো সিযা, ‘‘বহুম্হি ভট্ঠযৰে ধানা, থিযং অভিনৰো’ব্ভিদে’’তি <span class="bld">রভসো। ধা</span> ধারণে, যু।</p>
<p class="bodytext">দ্বযং যৰাদিচুণ্ণে। <span class="bld">সচ</span> সমৰাযে, <span class="bld">সচ</span> সেচনে ৰা, তু। <span class="bld">মন্থ</span> ৰিলোল়নে। তিকং সমং। পূরেতীতি <span class="bld">পূপো,</span> পো। <span class="bld">অ</span>কারযুত্তে <span class="bld">অপূপো,</span> যথা ‘‘লাবু, অলাবূ’’তি। তণ্ডুলাদীনং পিট্ঠানং ৰিকারো <span class="bld">পিট্ঠকো,</span> সঞ্ঞাযং কো।</p>
<p class="bodytext"><a name="para464"></a><span class="paranum">৪৬৪</span>. ছক্কং সূদে। ভত্তং, সূপঞ্চ করোতি অকাসি করিস্সতীতি <span class="bld">ভত্তকারো, সূপকারো</span> চ। <span class="bld">সু</span> পগ্ঘরণে। সৰতি রসং পগ্ঘরাপেতীতি <span class="bld">সূদো,</span> দো, দীঘাদি। <span class="bld">সূদ</span> পগ্ঘরণে <a name="M0.0316"></a> ৰা, অ। অল়ারো নাম সূপাদিৰিকতি, তং করোতীতি <span class="bld">আল়ারিকো।</span> ওদনং পচতীতি <span class="bld">ওদনিকো।</span> রসং করোতীতি <span class="bld">রসকো।</span></p>
<p class="bodytext">দ্বযং সূপে। সুখত্থায পাতব্বত্তা <span class="bld">সূপো,</span> দীঘাদি। ৰিসেসতো ভত্তং অঞ্জতি অন্তো গচ্ছতি যেন, তং <span class="bld">ব্যঞ্জনং, অঞ্জ</span> গতিযং, যু।</p>
<p class="bodytext"><a name="para465"></a><span class="paranum">৪৬৫</span>. পঞ্চকং <span class="note">[তিপাদং (ক॰)]</span> ভত্তে। <span class="bld">উদি</span> সৰনক্লেদনেসু, যু। <span class="bld">ৰা</span>কারো <span class="bld">ওদন</span>সদ্দস্স নপুংসকত্তং সমুচ্চিনোতি। <span class="bld">কুর</span> সদ্দে, <span class="bld">কর</span> করণে ৰা, করোতি বলন্তি <span class="bld">কুরং,</span> অস্সু, <span class="bld">কির</span> ৰিক্খিপনে ৰা, কিরতি বুভুক্খন্তি <span class="bld">কুরং,</span> ইস্সু, <span class="bld">কর</span> হিংসাযং ৰা, কু সদ্দে ৰা, রপচ্চযো। ভজতি যেন, ভুঞ্জিতব্বন্তি ৰা <span class="bld">ভত্তং, ভজ</span> সেৰাযং, তো। ভক্খিতব্বাতি <span class="bld">ভিক্খা, ভক্খ</span> অদনে, অস্সি, <span class="bld">ভিক্খ</span> যাচনে ৰা, <span class="bld">ভিক্খা</span> নারী। <span class="bld">অদ</span> ভক্খনে, তো। <span class="bld">ভিদাদি</span>ত্তা <span class="bld">অন্না</span>দেসো, <span class="bld">দ</span>লোপো।</p>
<p class="bodytext">চতুক্কং ভোজনে, <span class="bld">অস</span> ভক্খনে, কম্মে যু। <span class="bld">হর</span> হরণে। আহরতি বলাযূনীতি <span class="bld">আহারো,</span> ণো। <span class="bld">ভুজ</span>ধাতুম্হা যু, ভোজনং। <span class="bld">ঘস</span> অদনে, ণো। অন্ধোপ্যত্র, <span class="bld">অদ</span>ধাতুম্হা <span class="bld">ত</span>পচ্চযস্স <span class="bld">অন্ধা</span>দেসো <span class="bld">নিপাতনা।</span></p>
<p class="bodytext">দ্বযং যাগুযং। <span class="bld">তর</span> প্লৰনতরণেসু। তরতি প্লৰতি ব্যাপীভৰতীতি <span class="bld">তরণং,</span> যু। তরলং, তরলাপি। <span class="bld">যা</span> পাপুণে, গু, <span class="bld">যু</span> মিস্সনে ৰা, গু, উস্সা। উণ্হিকা, সাণা, ৰিলেপী চ যাগুনামানি। <span class="bld">সা</span> পাকে, যু, <span class="bld">সাণা।</span></p>
<p class="bodytext"><a name="para466"></a><span class="paranum">৪৬৬</span>. খজ্জাদযো <a name="M0.0317"></a> চত্তারো অসনভেদা। <span class="bld">খাদ</span> ভক্খনে, কম্মে তো, ভুজাদি। <span class="bld">খজ্জং</span> মংসাদি। <span class="bld">ভোজ্জং</span> অন্নাদি। <span class="bld">লিহ</span> অস্সাদনে, ণ্যো, <span class="bld">হ</span>স্স <span class="bld">যো। লেয্যং</span> মধ্বাদি। পাতব্বন্তি <span class="bld">পেয্যং, পা</span> পানে, ণ্যো, আস্সে, পেয্যং সূপাদি।</p>
<p class="bodytext">দ্বযং ভত্তমণ্ডে। <span class="bld">সু</span> সৰনে, ৰিসরুজপদাদিতো ণ। <span class="bld">চমু</span> অদনে, <span class="bld">আ</span>পুব্বত্তা পানে, কম্মে ণো। মাসরোপ্যত্র, <span class="bld">মসি</span> পরিমাণে, অরো। দ্বযং আলোপে। <span class="bld">লুপ</span> ছেদনে, <span class="bld">আ</span>পুব্বো সম্পিণ্ডনে, <span class="bld">কু</span> সদ্দে। <span class="bld">কবি</span> ৰণ্ণে ৰা, অলো, ল়ত্তং, কেন তোযেন বলমস্সাতি ৰা <span class="bld">কবল়ো,</span> পুমে, গাসোপি।</p>
<p class="bodytext"><a name="para467"></a><span class="paranum">৪৬৭</span>. রসানং সব্বরসানং অগ্গম্হি রসে <span class="bld">মণ্ড</span>সদ্দো, <span class="bld">মণ্ড</span> ভূসাযং, ‘‘সব্বরসগ্গে মণ্ডমনিত্থিয’’ন্ত্য<span class="bld">মরসীহো</span> <span class="note">[অমর ১৯.৪৯]</span>। দ্বযং ভুত্ততো সেসে। ৰিরূপো, কুচ্ছিতো ৰা ঘাসো <span class="bld">ৰিঘাসো।</span> ভুত্ততো সেসো ভুত্তসেসো, সোৰ <span class="bld">ভুত্তসেসকো,</span> সকত্থে কো।</p>
<p class="bodytext">দ্বযং ৰিঘাসাদে। ৰিঘাসং অদতীতি, অ, <span class="bld">দমু</span> দমনে, ণ্ৰু। দ্বযং পিপাসাযং। পাতুং ইচ্ছা <span class="bld">পিপাসা, পা</span> পানে, সো, দ্বিত্তাদি। <span class="bld">তস</span> পিপাসাযং, যু।</p>
<p class="bodytext"><a name="para468"></a><span class="paranum">৪৬৮</span>. দ্বযং <a name="M0.0318"></a> ভুত্তুমিচ্ছাযং। <span class="bld">খুদ</span> বুভুক্খাযং, দো। ঘসিতুমিচ্ছা <span class="bld">জিঘচ্ছা, ঘস</span> অদনে, ইচ্ছত্থে ছো, দ্বিত্তাদি। মংসস্স রসো পটিচ্ছাদনীযমুচ্চতে। <span class="bld">ছন্দ</span> ইচ্ছাযং। পটিচ্ছাদেতীতি <span class="bld">পটিচ্ছাদনীযং,</span> অনীযো, <span class="bld">ছদ</span> সংৰরণে ৰা, মংসেন পটিচ্ছাদেতব্বত্তা <span class="bld">পটিচ্ছাদনীযং।</span></p>
<p class="bodytext">দ্বযং উগ্গারে, <span class="bld">দেকি</span> সদ্দোস্সাহেসু, উদ্ধং দেকতি গন্তুমুস্সহতীতি <span class="bld">উদ্রেকো,</span> একস্স <span class="bld">দ</span>কারস্স <span class="bld">রো।</span> উদ্দেকোপি। <span class="bld">গির</span> নিগ্গিরণে, ইস্সা, <span class="bld">উগ্গারো।</span> পাদো তিত্তিযং। সুহিতো তিত্তো, তস্স ভাৰো <span class="bld">সোহিচ্চং। তিপি</span> পীণনে,তি, ভুজাদি। <span class="bld">যু</span>পচ্চযে, ইস্সত্তে চ <span class="bld">তপ্পনং।</span></p>
<p class="bodytext"><a name="para469"></a><span class="paranum">৪৬৯</span>. <span class="bld">যথিচ্ছিত</span>ন্তং যথিচ্ছিতে। ক্রিযাৰিসেসনতায চেতে নপুংসকে, ক্রিযাব্যযানঞ্হি সতিপ্যেকত্তে তব্বিসেসনানি নপুংসকে ভৰন্তি একত্তেপি, তথা হি ক্রিযানমব্যযানঞ্চ সত্তাভূতত্তা লিঙ্গসঙ্খ্যাৰিসেসোপাদানং নত্থীতি তব্বিসেসনানম্পি সামঞ্ঞলিঙ্গা নপুংসকত্তং, সামঞ্ঞসঙ্খ্যা চেকত্তং যুত্তন্তি, তং যথা – মুদুং পচন্তি, সাদুং পচন্তি। বহুৰচনন্তেপি ক্রিযাসদ্দে তব্বিসেসনস্সেকত্তমেৰ ক্রিযাৰিসেসনানং কম্মনি দুতিযা, সব্বো হি ধাত্বত্থো করোত্যত্থেন ব্যাপিতো, মুদুং পচন্তি মুদুং পচনং কুব্বন্তীত্যত্থো, তেন মুদাদীনঞ্চ তব্বিসেসনানং কম্মত্তং। অঞ্ঞো পনাহ <a name="M0.0319"></a> ‘‘সব্বে ধাত্বত্থা ভৰত্যত্থানুগতা, ভৰতিক্রিযা কত্বত্থমনুভৰন্তীত্যত্থো। ‘পচতি দেৰদত্তো’তি দেৰদত্তপযুত্তো পাকো ভৰতি, গচ্ছতি গমনং ভৰতি, পঠতি পাঠো ভৰতী’’তি, তম্মতেন পঠমা, মুদুপচনং যথা ভৰতি, তথা পচতীত্যত্থো। রমণীযং পাতো, ৰিমলং পাতো, ইদমুপকুম্ভং। <span class="bld">কমু</span> কন্তিযং, কম্মনি ণো, <span class="bld">কামং, নিকাম</span>ঞ্চ। <span class="bld">ইসু</span> ইচ্ছাযং, তো, ‘‘সাদিসন্তপুচ্ছে’’ত্যাদিনা অন্তেন সহ <span class="bld">ত</span>স্স <span class="bld">ট্ঠো, ইট্ঠং। পরি</span>পুব্বো <span class="bld">আপ</span> পাপুণনে, তো, ভুজাদি, রস্সো, <span class="bld">যা</span>গমো চ। ‘‘সত্ত্যং নিৰারণে তিত্তিযং, পরিযত্তং যথিচ্ছিতে’’তি <span class="note">[চিন্তামণিটীকা ১৯.৫৭]</span> <span class="bld">রভসো।</span> ইচ্ছিতস্স অনতিক্কমো <span class="bld">যথিচ্ছিতং,</span> যথাত্থে অব্যযীভাৰো। পকামংপ্যত্র।</p>
<p class="bodytext">দ্বিপাদং ৰণিজকে। কযৰিক্কযেহি জীৰতীতি, ইকো। সত্থং ৰাণিজ্জোপজীৰীনং সঙ্ঘাতং ৰহতি দেসন্তরং পাপযতীতি, কম্মাদিম্হি ণো। সত্থৰাহো ৰণিজনাযকো, তংযোগা <span class="bld">সত্থৰাহো,</span> ণো। আপণো কযৰিক্কযৰোহারো, তংযোগা <span class="bld">আপণিকো,</span> ণিকো। <span class="bld">ৰণ</span> সদ্দে, ইজো। ৰেদহকো, নেগমো, পণ্যাজীৰো, ৰণিজোপ্যত্র।</p>
<p class="bodytext"><a name="para470"></a><span class="paranum">৪৭০</span>. ৰিক্কযো নাম পুব্বমেৰ অত্তনো ধনস্স পরস্স দানং। <span class="bld">কী</span> দব্বৰিনিমযে, তত্র নিযুত্তো <span class="bld">ৰিক্কযিকো।</span> ৰিক্কিণাতীতি <span class="bld">ৰিক্কেতা,</span> রিতু। কযো নাম পরস্স ধনং গহেত্বা অত্তনো ধনস্স দানং। কযেন জীৰতীতি <span class="bld">কযিকো।</span> কিনাতীতি, ণ্ৰু।</p>
<p class="bodytext">দ্বযং <a name="M0.0320"></a> ধনপ্পযোত্তরি। ইণে উত্তমো <span class="bld">উত্তমণ্ণো,</span> অভিধানা পুব্বনিপাতো, ইস্সত্তং, দ্বিত্তঞ্চ। ধনং ৰুড্ঢত্থং পযোজেতীতি <span class="bld">ধনিকো।</span> দ্বযং ধনগাহকে। ইণে অধমো <span class="bld">অধমণ্ণো।</span> ইণং গণ্হাতীতি <span class="bld">ইণাযিকো,</span> আযিকো। ইণং আযতি পৰত্তেতীতি ৰা ইণাযকো, ণ্ৰু।</p>
<p class="bodytext"><a name="para471-472"></a><span class="paranum">৪৭১-৪৭২</span>. দ্বযং ইণে। উদ্ধরীযতে গয্হতেতি <span class="bld">উদ্ধারো, উ</span>পুব্বো <span class="bld">ধর</span>তি গহণে, ণো। এতি ৰুড্ঢিং গচ্ছতীতি <span class="bld">ইণং,</span> যু, <span class="bld">ণ</span>ত্তং। পরিযুদঞ্চনম্পি, পরিতো উদঞ্ঝতে গয্হতেতি, যু। <span class="bld">ৰুত্ত</span>ন্তি ক্রিযাপদং। যত্তকেন ধনেন লাভো লব্ভতে, তত্র মূলধনে মূলাদিদ্বযং। <span class="bld">মূল</span> পতিট্ঠাযং। পঠমমেৰ আভতং <span class="bld">পাভতং।</span></p> 
<p class="bodytext">দ্বযং পটিপাদে। ‘‘অৰস্সমস্সিদং কযিতব্ব’’মিতি সচ্চস্সাখ্যাপনং, করণং ৰা <span class="bld">সচ্চাপনং,</span> সচ্চস্স করঞ্চিত্তভরণমিচ্চত্থো, <span class="bld">সচ্চ</span>সদ্দা ধাতুরূপা যু, মজ্ঝে <span class="bld">অপা</span>গমো, সচ্চস্স ৰা আপুণনং <span class="bld">সচ্চাপনং, অপ</span>ধাতুম্হা যু। ‘‘সচ্চাপনা সচ্চাকতি’’রিতি <span class="bld">তিকণ্ডসেসে</span> <span class="note">[থীকণ্ডে (?)]</span> ৰোপালিতো। সচ্চং করোতি, সচ্চস্স ৰা করণং <span class="bld">সচ্চকারো।</span> সচ্চংকারোপি। ‘‘ক্লিৰে সচ্চাপনং সচ্চ-ঙ্কারো সচ্চাকতিত্থিয’’ন্ত্য<span class="bld">মরকোসে</span> <span class="note">[অমর ১৯.৮২]</span>। দ্বযং ৰিক্কনীযদব্বে। ৰিক্কিনিতব্বন্তি <span class="bld">ৰিক্কেয্যং,</span> ণ্যো। <span class="bld">পণ</span> ব্যৰহারে, ণ্যো, দ্বেপি তীসু।</p>
<p class="bodytext">দ্বযং <a name="M0.0321"></a> ন্যাসস্সপ্পনে <span class="note">[ন্যাসম্পন্নে (ক॰)]</span>। ন্যাসস্স অপ্পনং <span class="note">[সম্পন্নং (ক॰)]</span> পটিদানং। <span class="bld">পতি</span>পুব্বো <span class="bld">দদা</span>তি ন্যাসসম্পন্নত্থো, তথা <span class="bld">পরি</span>পুব্বো ৰত্ততি। পরিদানংপ্যত্র।</p>
<p class="bodytext">দ্বযং ন্যাসে। <span class="bld">অসু</span> খেপনে। ন্যস্সতে নিক্খিপীযতেতি, ণো। উপনিধিয্যতেতি <span class="bld">উপনিধি,</span> ই, <span class="bld">উপনিধি</span> পুমে। ‘‘পুমে উপনিধিন্যাসো’’তি <span class="note">[অমর ১৯.৮১]</span> <span class="bld">অমরকোসে।</span></p>
<p class="bodytext"><a name="para473"></a><span class="paranum">৪৭৩</span>. <span class="bld">একা</span>দযো <span class="bld">অট্ঠারস</span>পরিযন্তা সঙ্খ্যাসদ্দা <span class="bld">সঙ্খ্যেয্যে</span> দব্বে ৰত্তন্তি তীসু চ লিঙ্গেসু। সঙ্খ্যেয্যেকত্তে চ ‘‘একো ব্রাহ্মণো, অট্ঠারস ব্রাহ্মণা’’তি সমানাধিকরণং ভৰতি, ন তু ভিন্নাধিকরণং ‘‘ব্রাহ্মণানং একাদস চে’’তি। তীসূত্যনেন ‘‘ন কেৰলং <span class="bld">এক</span>সদ্দোৰ সলিঙ্গো, অথ খো <span class="bld">অট্ঠারস</span>পরিযন্তাপী’’তি দস্সেতি, তেন কত্থচি তেসং অলিঙ্গতাৰচনং লিঙ্গৰিসেসাভাৰং সন্ধায ৰুত্তং, ন পন সামঞ্ঞলিঙ্গাভাৰন্তি দট্ঠব্বং। ইমিনা নযেন ‘‘অতিলিঙ্গং দ্বিৰচনং, তদাখ্যাতন্তি ৰুচ্চতী’’ত্যাদীসুপি দট্ঠব্বং, তেন ‘‘পুরিসো গচ্ছতি, ইত্থী গচ্ছতি, চিত্তং গচ্ছতী’’ত্যাদীসু <span class="bld">গচ্ছতি</span>সদ্দস্স তংতংলিঙ্গৰিসেসৰচনতা, ‘‘গচ্ছতী’’ত্যাদীসু সামঞ্ঞলিঙ্গৰচনতা চ দট্ঠব্বা। <span class="bld">ৰীসত্যা</span>দযো সঙ্খ্যাসদ্দা সঙ্খ্যানে, সঙ্খ্যেয্যে চ ৰত্তন্তি ‘‘ৰীসতি গাৰো, গৰং ৰীসতী’’তি। একত্তেতি যদা পনেতা সঙ্খ্যেয্যে একত্তৰিসিট্ঠমেৰ ৰগ্গত্তং সভাৰতো পটিপাদযন্তি। তদা ভিন্নসঙ্খ্যেনাপি সমানাধিকরণে একৰচনেযেৰ সব্বকালং ৰত্ততে ‘‘ৰীসতি গাৰো’’তি। যদ্যেকত্তে, কথং? দ্বেৰীসতিযো, তিস্সো ৰীসতিযো, পঞ্চসতানিচ্চাদযো পযোগা ইচ্চাহ ‘‘ৰগ্গভেদে বহুত্তেপী’’তি <a name="M0.0322"></a>। ৰীসত্যাদীনং ৰগ্গানং ভেদে ৰত্তুমিচ্ছিতে সতি বহুত্তেপি বহুৰচনেপি ভৰন্তি। <span class="bld">অমরকোসে</span> পন ‘‘সঙ্খ্যন্তরস্সত্থে অভিধেয্যেৰীসত্যাদযো তংসমানাধিকরণতো বহুৰচনানিপি ভৰন্তী’’তি <span class="note">[অমর ১৯.৮৩-৪]</span> ৰুত্তং, সঙ্খ্যন্তরমিহ ৰগ্গভেদো, তেন দ্বিন্নম্পি ৰোহারমত্তনানত্তং, ন অত্থনানত্তন্তি দট্ঠব্বং। <span class="bld">আনৰুতি নৰুতি</span>সদ্দমভিব্যাপেত্বা <span class="bld">তা</span> ৰীসত্যাদযো ভিন্নলিঙ্গেনাপি সমানাধিকরণে <span class="bld">নারিযং</span> ইত্থিযং, যথা ৰীসতি কুণ্ডানি। ৰীসত্যাদযো ৰিকতসমাহারদ্বন্দা। লিঙ্গস্স লোকাসযত্তা দ্বন্দেকত্তন্তি নপুংসকত্তন্তি ৰীসত্যাদযো অব্যুপ্পন্না পরমতেন, <span class="bld">কচ্চাযন</span>মতেন পন ব্যুপ্পন্না।</p>
<p class="bodytext"><a name="para474-476"></a><span class="paranum">৪৭৪-৪৭৬</span>. সতাদীনি অসঙ্খ্যেয্যপরিযন্তানি চতুৰীসতি ঠানানি গণনভেদানি। তত্থ <span class="bld">দসদস</span>সদ্দেহি নিপ্ফাদিতো <span class="bld">সত</span>সদ্দো, তথা <span class="bld">সতদস</span>সদ্দেহি <span class="bld">সহস্স</span>সদ্দো। <span class="bld">যুজ</span> যোগে, <span class="bld">নিযুতং, অযুত</span>ম্পি। <span class="bld">যু</span> মিস্সনে ৰা, তো। <span class="bld">লক্খ</span> দস্সনঙ্কেসু, <span class="bld">লক্খং, সতসহস্স</span>ম্পি। <span class="bld">কুট</span> ছেদনে, দসগুণং কুটতীতি <span class="bld">কোটি।</span> উপসগ্গেন ৰিসেসেত্বা একো গণনৰিসেসো <span class="bld">পকোটী</span>তি ৰুচ্চতি, দ্বেপি মিস্সেত্বা একো <span class="bld">কোটিপকোটীতি। নহ</span> বন্ধনে, তো। আগমস্সু। <span class="bld">ৰিদ</span> লাভে, উ, নিগ্গহীতাগমো। <span class="bld">অব</span> হিংসাযং, গতিম্হি চ, দো, আগমস্সু। <span class="bld">অহি</span> গতিম্হি, <span class="bld">হ</span>পচ্চযো। <span class="bld">অৰ</span> রক্খণে, ৰো <a name="M0.0323"></a>। <span class="bld">অট</span> গমনে, টো। <span class="bld">সোগন্ধিক</span>ন্তি কমলৰিসেসনামেন একো গণনৰিসেসো ৰুচ্চতি, তথোপ্পলাদিনামেহি একেকো গণনৰিসেসো। <span class="bld">কথ</span> ৰাক্যপ্পবন্ধে, যু, সঙ্খ্যাতুমসক্কুণেয্যতায <span class="bld">অসঙ্খ্যেয্যং।</span></p>
<p class="bodytext">ননু সঙ্খ্যাতুমসক্কুণেয্যত্তে সতি একেন ভৰিতব্বং, অথ কথমেকো অসঙ্খ্যেয্যো, দ্বে অসঙ্খ্যেয্যানিচ্চাদীনি ভেদানি ৰুত্তানীতি? নাযং দোসো, তেসং কালদেসাদিৰসেন ভিন্নানম্পি সম্ভৰতো। এতাসু সঙ্খ্যাসু <span class="bld">কমা</span> কমেন সতাদিলক্খপরিযন্তং <span class="bld">দসগুণং</span> দসহি গুণিতং ভৰতি। কোট্যাদিকং অসঙ্খ্যেয্যপরিযন্তং <span class="bld">সতলক্খগুণং</span> সতলক্খেহি গুণিতং ভৰতি, তস্মা একা লেখা দ্বিসুঞ্ঞসহিতা সতং ভৰতি, তথা তিসুঞ্ঞসহিতা সহস্সং, চতুসুঞ্ঞসহিতা নিযুতং, পঞ্চসুঞ্ঞসহিতা একা লেখা লক্খং ভৰতি, একা পন লেখা সত্তসুঞ্ঞসহিতা কোটি, তথা চুদ্দসসুঞ্ঞসহিতা পকোটি, ইমিনা নযেন যাৰাসঙ্খ্যেয্যং নেতব্বং, অযমেকচ্চানমাচরিযানং মতি।</p>
<p class="bodytext">অথ ৰা সতাদযো অসঙ্খ্যেয্যপরিযন্তা সব্বেপি দসগুণিতা কাতব্বা, অযং <span class="bld">কচ্চাযনস্স</span> মতি, তেন হি ‘‘যাৰ তদুত্তরি দসগুণিতঞ্চে’’তি সুত্তমাহ। অথ ৰা সতাদযো লক্খন্তা দসদসগুণিতা, তেন একা লেখা দ্বিবিন্দুসহিতা সতং ভৰতি, তথা চতুপঞ্চাদিবিন্দুসহিতা সহস্সাদিকং ভৰতি, একা লেখা পন দ্বাদসবিন্দুসহিতা কোটি, তথা একূনৰীসতিবিন্দুসহিতা পকোটীতি যাৰ অসঙ্খ্যেয্যা একেকস্মিং সত্ত সত্ত বিন্দূনি কত্বা গণনা কাতব্বা, তস্মা অসঙ্খ্যেয্যগণনৰিসেসে পঞ্চচত্তালীসাধিকানি সতবিন্দূনি ভৰন্তি, অযমম্হাকং মতি।</p>
<p class="bodytext"><span class="bld">অমরকোসে</span> <span class="note">[অমর ১৯.৮৪]</span> পন ‘‘পন্ত্যা সতসহস্সাদি, কমা দসগুণোত্তর’’মিত্যুত্তং, তস্সত্থো – দসসঙ্খ্যা পন্তীত্যুচ্চতে <a name="M0.0324"></a>, ততো আরব্ভ দসগুণোত্তরং সতসহস্সাদিকং কমা ৰিঞ্ঞেয্যং, তং যথা – দসসঙ্খ্যায দসগুণোত্তরং সতং, সতা দসগুণোত্তরং সহস্সং, সহস্সা দসগুণোত্তরং অযুতং, অযুতা দসগুণোত্তরং লক্খং, লক্খা দসগুণোত্তরং পযুতং, পযুতা দসগুণোত্তরং কোটি, এৰং কোটিযা অব্বুদং, অব্বুদা পদুমং, পদুমা খব্বো, খব্বা মহাকথো, ততোপি মহাপদুমং, ততোপি সঙ্কু, সঙ্কুতো সমুদ্দো, ততো অন্ত্যং, অন্ত্যা মজ্ঝং, মজ্ঝা পরদ্ধং, পরদ্ধা অমতং, অমতা দসগুণোত্তরং সঙ্খ্যং, সঙ্খ্যঞ্চ ৰীসতিমং ঠানং, অসঙ্খ্যেয্যমিতো পরন্তি। সব্বপারিসদত্তা হি ব্যাকরণস্স সব্বেসংপ্যত্র ৰাদা দস্সিতা।</p>
<p class="bodytext"><a name="para477-478"></a><span class="paranum">৪৭৭-৪৭৮</span>. সাধিকেন দ্বেপাদেন ‘‘অড্ঢেন চতুত্থো অড্ঢুড্ঢো, অড্ঢেন ততিযো অড্ঢতিযো, অড্ঢতেয্যো চা’’তি ইমং ৰচনত্থং দস্সেতি। অড্ঢূপপদেন সহ <span class="bld">চতুত্থা</span>দিসদ্দানং <span class="bld">অড্ঢুড্ঢা</span>দ্যাদেসো। সাধিকপাদেন ‘‘অড্ঢেন দুতিযো দিযড্ঢো, দিৰড্ঢো চা’’তি ইমং ৰচনত্থং দস্সেতি। অন্তরিতস্সাপি <span class="bld">অড্ঢেন</span>সদ্দস্স ইধানুৰত্তনতা অধিপ্পেতা অভিধানন্তরাভাৰা, সব্বত্রেৰং।</p>
<p class="bodytext"><a name="para479-480"></a><span class="paranum">৪৭৯-৪৮০</span>. মীযতে পরিচ্ছিন্দীযতে যেন, তং <span class="bld">মানং।</span> তঞ্চ তুলাপত্থঙ্গুলিৰসা তিধা মানিযদব্বস্স ভৰতি। <span class="bld">তুল</span> উম্মানে <a name="M0.0325"></a>, চুরাদি, <span class="bld">তুলা</span> ইত্থী। <span class="bld">পদ</span> গতিযং, থো। <span class="bld">অঙ্গ</span> গমনে, উলো, <span class="bld">অঙ্গুলং,</span> ‘‘অঙ্গুলী’’তিপি পাঠো, করসাখা।</p>
<p class="bodytext">চত্তারো ৰীহযো সম্পিণ্ডিতা একাৰ <span class="bld">গুঞ্জা</span> সমগরুকা, তথা দ্বে গুঞ্জা একোৰ <span class="bld">মাসকো</span> সমগরুকোতি সব্বত্র নযো নেতব্বো। দ্বে মাসকা <span class="bld">অক্খো</span> নাম, ৰিভীটকোতি ৰুত্তো, অক্খফলসমানগরুকত্তা ৰা <span class="bld">অক্খো।</span> করিসোপ্যত্র, <span class="bld">কস</span> ৰিলেখনে, অ, <span class="bld">রি</span>মজ্ঝো, অনিত্থী। অক্খানং পঞ্চ <span class="bld">ধরণং</span> নাম, <span class="bld">ধর</span>তিধাতুযা যু। অক্খানমট্ঠকং <span class="bld">সুৰণ্ণো</span> নাম। পঞ্চধরণং <span class="bld">নিক্খং</span> নাম। <span class="bld">তে</span> নিক্খা পঞ্চ <span class="bld">পাদো</span> নাম। সো <span class="bld">পাদো</span> চতুত্থে ভাগে ৰত্ততীত্যেকচ্চানং মতি। যথাৰুত্তাযেৰ চত্তারো ৰীহযো <span class="bld">গুঞ্জা</span> নাম। দ্বে গুঞ্জা <span class="bld">মাসকো</span> নাম। দ্বে পঞ্চমাসকা দসমাসকা <span class="bld">অক্খো</span> নাম। অক্খানং অট্ঠকং <span class="bld">ধরণং</span> নাম। পঞ্চধরণং <span class="bld">সুৰণ্ণো</span> নাম। তে পঞ্চসুৰণ্ণা <span class="bld">নিক্খং</span> নামাত্যম্হাকং মতি। <span class="bld">কন</span> দিত্তিগতিকন্তীসু, <span class="bld">নি</span>পুব্বো, <span class="bld">ন</span>স্স <span class="bld">খো, নিক্খো,</span> সুৰণ্ণৰিকারেপি। যস্স কস্সচি ৰত্থুনো চতুত্থে ভাগে পাদো। দস ধরণানি <span class="bld">পলং</span> নাম, <span class="bld">পল</span> পথে চ গতিম্হি।</p>
<p class="bodytext"><a name="para481"></a><span class="paranum">৪৮১</span>. যস্স কস্সচি ৰত্থুনো পলসতং <span class="bld">তুলা। তুল</span> উম্মানে, <span class="bld">তুলা</span> নারী।</p>
<p class="gatha1">গেহানং দারুবন্ধায, পিঠিকাযং তুলা থিযং।</p>
<p class="gathalast">মানভণ্ডে চ সাদিসে, রাসিপলসতেসু চ॥</p>
<p class="bodytext">তা <a name="M0.0326"></a> তুলা ৰীসতি <span class="bld">ভারো</span> নাম। <span class="bld">ভর</span> ধারণপোসনেসু, ণো। ‘‘ভারো তু দ্বিসহস্সেসু, পলানমপি ৰিৰধে’’<span class="bld">ত্যজযো</span> <span class="note">[ব্যাখ্যাসুধাটীকাযম্পি]</span>। ৰিৰধো ভারভেদো।</p>
<p class="bodytext">রূপিযস্স করিসেন কতো সংৰোহারপদত্থো কহাপণো নাম। করিসপ্পমাণেন রূপিযেন কতো পণো পণিযো দব্বভেদো <span class="bld">কহাপণো। রিস</span>স্স <span class="bld">হা</span>দেসো। <span class="bld">অহা</span>দেসে <span class="bld">করিসাপণো,</span> এতে দ্বে রূপৰিকারো, অঞ্ঞত্রূপচারা। ইতি তুলামানং ৰুত্তং।</p>
<p class="bodytext"><a name="para482"></a><span class="paranum">৪৮২</span>. পত্থমানং দস্সেতুমাহ <span class="bld">‘‘কুডুৰো’’</span>চ্চাদি। একো পসতো <span class="bld">কুডুৰো</span> নাম। <span class="bld">সর</span> গতিযং, তো, <span class="bld">র</span>লোপো, <span class="bld">কডি</span> ভেদে, ৰো, <span class="bld">কডি</span>স্স <span class="bld">কুডু, তে</span> কুডুৰা চত্তারো <span class="bld">পত্থো।</span> চতুপত্থা <span class="bld">আল়্হকো, অহ</span> পূজাযং, ণ্ৰু, ল়ত্তাদি দসঙ্গুলং, দ্বাদসঙ্গুলং ৰাসব্বতো মানম্পি আল়্হকো। চতুরো আল়্হকা <span class="bld">দোণং</span> নাম, ‘‘চতুরাল়্হক’’ন্তিপি পাঠো, <span class="bld">দু</span> গমনে, ণো, <span class="bld">দুণ</span> গতিযং, হিংসাযঞ্চ ৰা, <span class="bld">দোণং। ৰা</span>কারেন <span class="bld">দোণো।</span></p>
<p class="bodytext"><a name="para483"></a><span class="paranum">৪৮৩</span>. চতুরো দোণা <span class="bld">মানিকা, মান</span> পূজাযং, সকত্থে কো, অস্সি। চতুমানিকং চতস্সন্নং মানিকানং সমূহো চতুমানিকং <a name="M0.0327"></a> <span class="bld">খারী</span> নাম, <span class="bld">খর</span> ৰিনাসে, ণো, নদাদি। <span class="bld">দসম্বণং</span> দসাধিকসতদোণমত্তং <span class="bld">কুম্ভো</span>তি ঘটনামেন একো পত্থমানৰিসেসো দস্সিতো, ‘‘অম্বণ’’ন্তিপি পাঠো।</p>
<p class="bodytext"><a name="para484"></a><span class="paranum">৪৮৪</span>. পত্থমানৰিসেসানং লব্ভমানপরিযাযে দস্সেতুমাহ <span class="bld">‘‘আল়্হকো’’</span>চ্চাদি। <span class="bld">তুম্ব</span> কম্পনে, অ। দ্বযং পত্থে। <span class="bld">পত্থ</span>সদ্দোযং সামঞ্ঞভেদমানেসু পৰত্ততি, ইধ পন ৰিসেসমানৰাচকো অধিপ্পেতো। <span class="bld">নল</span> গন্থে, ইণ।</p>
<p class="bodytext">দ্বযং ৰাহে। ৰহতীতি <span class="bld">ৰাহো, ৰহ</span> পাপুণনে, ণো।</p>
<p class="bodytext">অম্বণমানং, পরিযাযং ৰা দস্সেতুমাহ <span class="bld">‘‘একাদস দোণে’’</span>চ্চাদি। <span class="bld">অম্ব</span> গমনে, যু, <span class="bld">অম্ব</span> সদ্দে ৰা, ইতি পত্থমানং ৰুত্তং, অঙ্গুলমানং পন অণ্বাদ্যাভিধানাৰসরে ভূমিৰগ্গে অভিহিতং।</p>
<p class="bodytext"><a name="para485"></a><span class="paranum">৪৮৫</span>. চতুক্কং ভাগে। <span class="bld">ৰিস</span> পৰেসনে, দীঘাদি, কোট্ঠং ৰুচ্চতি সরীরং, তত্থ সেতীতি <span class="bld">কোট্ঠাসো। আ</span>ত্তং। <span class="bld">অন</span> পাণনে, <span class="bld">অম</span> গমনে ৰা, সো। ভজীযতে সেৰীযতেতি <span class="bld">ভাগো।</span> ণো। ৰণ্টকোপ্যত্র। <span class="bld">ৰটি</span> ৰিভাজনে, ণ্ৰু, ণন্তা ৰা সকত্থে কো।</p>
<p class="bodytext"><span class="bld">ৰিভৰ</span>ন্তং ধনে। <span class="bld">ধন</span> ধঞ্ঞে, অ। সস্স অত্তনো অযং <span class="bld">সো, স</span>ম্পি। দুইৰ <span class="bld">দব্বং,</span> সারমিচ্চত্থো, ইৰত্থে ৰো, <span class="bld">ৰিদ</span> লাভে, তো <a name="M0.0328"></a>। সস্স ধনস্স পতি সপতি, তস্মিং সাধু <span class="bld">সাপতেয্যং,</span> ণেয্যো। <span class="bld">ৰস</span> নিৰাসে, উ। <span class="bld">অর</span> গমনে, থো। <span class="bld">র</span>স্স <span class="bld">তো।</span> ৰিভৰন্তি পভৰন্ত্যনেনাতি <span class="bld">ৰিভৰো,</span> অ। হিরঞ্ঞং, কোসোপ্যত্র।</p>
<p class="bodytext"><a name="para486"></a><span class="paranum">৪৮৬</span>. কতাকতং কঞ্চনং, রূপিযঞ্চ মিস্সিতং <span class="note">[মিলিতং (ক॰), মিলিতং পচ্চেকঞ্চ (অমর খীরস্বাধীটীকা)]</span> কোসাদিদ্বযৰাচ্চং, তত্র পিণ্ডীকতং আভরণীকতং, কম্মীভাৰমাপাদিতং ৰা কতং। আকরোত্থং অজাতকম্মং চুণ্ণাদিরূপং অকতং, <span class="bld">তদঞ্ঞং</span> তেহি কঞ্চনরূপিযেহি অঞ্ঞং তেজসং দব্বং তম্বং। <span class="bld">আদি</span>না কংসরীতিসীসকাদি, যঞ্চাতেজসং রাজপট্টদারুৰিসাদিক’মসারং দব্বং, তং সব্বং কুপ্পং, <span class="bld">গুপ</span> রক্খণে, গুপ্পতেতি, পো, <span class="bld">ক</span>ত্তঞ্চ <span class="bld">গ</span>স্স।</p>
<p class="bodytext"><span class="bld">দ্বযং</span> কঞ্চনং রূপিযঞ্চাহতমুট্ঠাপিতহযৰরাহপুরিসাদি রূপং নিগ্ঘাতিকায তাল়িতং দীনারাদিকং রূপিযাখ্যং। অস্সাদিরূপমস্সাহতমত্থীতি <span class="bld">রূপিযং। রূপ</span> আহতপসংসাসু, ইযো।</p>
<p class="bodytext"><a name="para487-488"></a><span class="paranum">৪৮৭-৪৮৮</span>. <span class="bld">হিরঞ্ঞ</span>ন্তং সুৰণ্ণে। সোভনো ৰণ্ণো যস্স <span class="bld">সুৰণ্ণং। কন</span> দিত্তিযং, ণ্ৰু, জননং জাতং, পকট্ঠং জাতং <span class="bld">জাতরূপং,</span> <a name="M0.0329"></a> পকট্ঠত্থে <span class="bld">রূপ</span>পচ্চযো <span class="note">[পসংসাযং রূপপচ্চযো ইতি সুভূ (চিন্তামণিটীকা) পসংসাযং রূপং (পাণিনি ৫.৩.৬৬)]</span>। জাতং রূপমস্সাতি ৰা <span class="bld">জাতরূপং। ইণ</span> গতিযং, দিত্তিযঞ্চ অনেকত্থত্তা। সুট্ঠু দিপ্পতে দিত্তিযা যুজ্জতেতি <span class="bld">সোণ্ণং,</span> উস্সো, ‘‘ৰা পরো অসরূপা’’তি <span class="bld">ই</span>লোপো, দ্বিত্তং। <span class="bld">কঞ্চ</span> দিত্তিযং, যু। সত্থু ৰণ্ণো ৰিয ৰণ্ণো যস্স। চিত্তমত্তানং হরতীতি <span class="bld">হরি।</span> ই, <span class="bld">কমু</span> ইচ্ছাযং, বু। চরতি এত্থ চিত্তং <span class="bld">চারু,</span> ণু। <span class="bld">হি</span> গতিযং, মো। <span class="bld">হট</span> দিত্তিযং, ণ্ৰু। তপনং দাহমরহতীতি <span class="bld">তপনিযো,</span> ইযো। <span class="bld">হর</span> হরণে, অঞ্ঞো, অস্সি। <span class="bld">হা</span> চাগে, <span class="bld">হা</span> গতিযং ৰা, অঞ্ঞো, <span class="bld">হিরা</span>দেসো চ।</p>
<p class="bodytext">চামীকরাদযো চত্তারো <span class="bld">তব্ভেদা</span> তস্স সুৰণ্ণস্স ৰিসেসা। চামী নাম একা পুপ্ফজাতি, তংকরত্তা <span class="bld">চামীকরো,</span> অথ ৰা চামী নাম অগ্গি। <span class="bld">চমু</span> অদনে, ণী, তক্করত্তা <span class="bld">চামীকরো।</span> সতকুম্ভং পদ্ধকেসরৰণ্ণং, তব্বণ্ণসদিসত্তা <span class="bld">সাতকুম্ভং।</span> দেৰরুক্খভূতায মহাজম্বুযা পতিট্ঠিতট্ঠানে নদী জম্বুনদী, তস্সং পতিতেহি মহাগজপ্পমাণানং, কুম্ভপ্পমাণানং ৰা ফলানং বীজেহি জাতং সুৰণ্ণং <span class="bld">জম্বুনদং,</span> ইদং পন সুৰণ্ণং অনলপ্পভং দেৰালঙ্কারমতুলং জাযতে। তং পনানলমিতি ৰিসেসত্থেপি <span class="bld">অমরসীহো</span> সুৰণ্ণসামঞ্ঞেৰ পঠতি। সিঙ্গী নাম একা মচ্ছজাতি, তব্বণ্ণতায। খণিযং ৰা তংসণ্ঠানসিলাখণ্ডেহি জাততায সিঙ্গী, <span class="bld">অমরকোসে</span> পন চামীকরাদীনিপি সুৰণ্ণসামঞ্ঞে পঠতি, সিঙ্গী পন ৰিসেসে। ৰুত্তঞ্হি তত্থ ‘‘অলঙ্কারসুৰণ্ণং যং, সিঙ্গীকনকমিচ্চয’’ন্তি <span class="note">[অমর ১৯.৯৬]</span>। তস্সত্থো – কটককুণ্ডলাদিনো অলঙ্কারসুৰণ্ণস্স ‘‘সিঙ্গী’’তি নামন্তি। ‘‘সিঙ্গীমণ্ডনসোণ্ণ’’ন্তি <a name="M0.0330"></a> <span class="bld">রতনকোসো।</span> সুৰণ্ণতায সিঙ্গী ‘‘কনক’’মিত্যুচ্চতে।</p>
<p class="bodytext"><a name="para489"></a><span class="paranum">৪৮৯</span>. পঞ্চকং রজতে। রূপযুত্ততায <span class="bld">রূপিযং। রঞ্জ</span> রাগে, অতো। <span class="bld">সঞ্জ</span> সঙ্গে, ঝু, <span class="bld">ঞ</span>লোপো, <span class="bld">সজ্ঝু।</span> রূপযুত্ততায <span class="bld">রূপী, সঞ্জ</span> সঙ্গে, ঝো, <span class="bld">ঞ</span>লোপো, <span class="bld">সজ্ঝং,</span> ‘‘রূপিযজ্ঝ’’ন্তিপি পাঠো। তদা <span class="bld">ইযজ্ঝ</span>পচ্চযেন সিদ্ধং। দুব্বণ্ণং, খজ্জূরং, সেতম্পি।</p>
<p class="gatha1">আহতসোণ্ণরজতে, রজতে রূপিযং মতং।</p>
<p class="gatha2">রজতে চ খলেক্লিৰং, খজ্জূরো পাদপন্তরে।</p>
<p class="gathalast">সেতা চ ভতিকাযং থ, ক্লিৰং সজ্ঝে সিতে তিসু॥</p>
<p class="bodytext">অস্মজাতিযং পুপ্ফরাগাদিম্হি, মুত্তাৰজিরাদিম্হি চ ৰস্বাদিত্তযং। <span class="bld">ৰস</span> নিৰাসে, উ। রতিং তনোতীতি <span class="bld">রতনং,</span> কম্মাদিম্হি ণো, <span class="bld">তি</span>লোপো। ‘‘রত্নং সজাতিসেট্ঠেপী’’ত্য<span class="bld">মরকোসে</span> <span class="note">[অমর ২৩.১২৬]</span>, তেন গজসেট্ঠো গজরতনং, ইত্থিসেট্ঠো ইত্থিরতনন্তি। <span class="bld">মন</span>সদ্দতো ই, <span class="bld">ঈ</span>পচ্চযে <span class="bld">মণী</span> চ। পুপ্ফরাগাদযো ৰক্খমানা <span class="bld">তব্ভিদা</span> তস্স মণিনো ৰিসেসা। ভাসন্তো রঞ্জেতীতি <span class="bld">পুপ্ফরাগো, ভাসস্স পুপ্ফো।</span></p>
<p class="bodytext"><a name="para490"></a><span class="paranum">৪৯০</span>. সুৰণ্ণাদযো ইমে সত্ত রতনান্যাহু। <span class="bld">মণি</span> রত্তমণি।</p>
<p class="bodytext"><a name="para491"></a><span class="paranum">৪৯১</span>. সত্তরতনানং লব্ভমানপরিযাযে দস্সেতুমাহ <span class="bld">‘‘লোহিতঙ্গো’’</span>চ্চাদি। <span class="bld">লোহিতঙ্গা</span>দিত্তযং রত্তমণিযং <a name="M0.0331"></a>। লোহিতৰণ্ণেন অঙ্গীযতেতি <span class="bld">লোহিতঙ্গো,</span> লোহিতং অঙ্গং সরীরমেতস্স ৰা <span class="bld">লোহিতঙ্গো।</span> পদুমঞ্চাত্র কোকনদং, তব্বণ্ণসদিসো মণি <span class="bld">পদুমরাগো।</span> সোণরতনং, লোহিতকোপ্যত্র।</p>
<p class="bodytext">দ্বযং ৰেল়ুরিযে। ৰংসো তচসারো, তব্বণ্ণো মণি <span class="bld">ৰংসৰণ্ণো।</span> ৰেল়ু ৰিয দিস্সতীতি <span class="bld">ৰেল়ুরিযো,</span> ইৰত্থে ইযো, <span class="bld">রা</span>গমো চ। দ্বযং পৰাল়ে। <span class="bld">ৰল</span> সংৰরণে, ণো, ল়ত্তং, <span class="bld">ৰা</span>কারেন পৰাল়োপি। <span class="bld">দু</span> গমনে, <span class="bld">দু</span> উপতাপে ৰা, মো, দ্বিত্তং।</p>
<p class="bodytext"><a name="para492"></a><span class="paranum">৪৯২</span>. দ্বযং কবরমণিম্হি। মসারগিরিম্হি জাতং <span class="bld">মসারগল্লং,</span> লো, <span class="bld">র</span>স্স <span class="bld">লো।</span> কবরো সবলো মণি। দ্বযং মুত্তাযং। <span class="bld">মুচ</span> মোচনে, থো, মুত্তা এৰ <span class="bld">মুত্তিকং,</span> সকত্থে ইকো। সত্থিকা পকতিতো লিঙ্গৰচনান্যতিৰত্তন্তেতি নপুংসকত্তং। এত্থ চ রতনপরিযাযানং উপ্পটিপাটিযা কথনং সত্তন্নং রতনানং উপ্পত্তিক্কমপণীতক্কমাদিনো অভাৰদীপনত্থং।</p>
<p class="bodytext">দ্বযং পিত্তলে। <span class="bld">রী</span> গমনে, রি। রীতিপি। ‘‘রীতি পচারে সন্দে চ, লোহকিট্টারকূটেসূ’’তি <span class="bld">রুদ্দো।</span> আরস্সেৰ কূটো, যস্স। দব্বসদ্দোপ্যত্র। দ্বযং অব্ভকে। <span class="bld">অম</span> গমনে, অলো। অব্ভং আকাসো, মেঘো চ, তংসঞ্ঞকত্তা <span class="bld">অব্ভকং,</span> সঞ্ঞাযং কো। ‘‘মেঘম্বরাভিধানঞ্চ, গোরি বীজঞ্চ অব্ভক’’ন্তি হি ৰুত্তং। গিরিজতু, সিলাজতুপ্যত্র।</p>
<p class="bodytext"><a name="para493"></a><span class="paranum">৪৯৩</span>. তিকং <a name="M0.0332"></a> লোহে। <span class="bld">লূ</span> ছেদনে, হো। <span class="bld">অয</span> গমনে, মনোগণাদি। কাল়ঞ্চ তং অযসঞ্চেতি <span class="bld">কাল়াযসং।</span> সত্থকং, তিক্খণং, পিণ্ডং, অযসং, অস্মসারোপ্যত্র। ‘‘সত্থমাযুধলোহেসূ’’তি অনেকত্থো। ‘‘সামুদ্দলৰণেতিক্খং, ৰিসলোহাজিমুক্ককে’’তি <span class="bld">রভসো। পণ্ড</span> গমনে, অ। অস্মস্স সারো। ‘‘কাল়াযস’মযো লোহং, অস্মসারঞ্চ সত্থক’’ন্তি ত্ব<span class="bld">মরমালাযং</span> ক্লীৰকণ্ডং।</p>
<p class="bodytext">দ্বযং চপলে। <span class="bld">পার</span> সামত্থিযে, দো, পারযতি সক্কোতি সব্বলোহং কঞ্চনং কাতুন্তি <span class="bld">পারদো। রস</span> সদ্দে, অগ্গিম্হি পক্খিত্তে রসতীতি <span class="bld">রসো,</span> মধুরাদীসু চ রসো। চপলো, সূতোপ্যত্র।</p>
<p class="bodytext">‘‘চঞ্চলাদিম্হি চপলো’’।</p>
<p class="gatha1">‘‘সারথিম্হি রসে সূতো, পসূতে পেরিতে তিসু’’।</p>
<p class="gathalast">‘‘রসেন্দো পারদো ৰুত্তো, পারতোপি নিগদ্যতে’’তি॥ –</p>
<p class="bodytext"><span class="bld">তারপালো।</span></p>
<p class="bodytext">‘‘পারদো সিদ্ধধাতু চ, ৰরবীজঞ্চ সূতক’’ন্তি॥ –</p>
<p class="bodytext"><span class="bld">তিকণ্ডসেসো</span> <span class="note">[তিকণ্ডসেস ২.৯.৩৪]</span>।</p>
<p class="bodytext">তিকং নাগে। <span class="bld">তিপু</span> পীল়নে, উ। <span class="bld">তিপু</span>সদ্দস্স সেতেপি পৰত্তনতো <span class="bld">কাল়</span>সদ্দেন ৰিসেসেত্বা <span class="bld">কাল়তিপূ</span>তি ৰুত্তো, তেন <span class="bld">তি</span>পুসদ্দস্সদ্বিন্নম্পি ৰাচকতাদট্ঠব্বাত্যেকে, তং ‘‘নাগো সীসকযোগিট্ঠ-ৰপ্পাণি তিপু পিচ্চট’’ন্তি <span class="note">[অমর ১৯.১০৫]</span> <span class="bld">অমরকোসে,</span> ‘‘তিপু <a name="M0.0333"></a> সীসকরঙ্গেসূ’’তি চ <span class="bld">তিকণ্ডসেস নানত্থসঙ্গহা</span>দীসু ৰুত্তত্তা ন গহেতব্বং, তেন কাল়ো চ তিপু চাতি দ্বেযেৰত্থাভিধানানি। কাল়ৰণ্ণতায কাল়ো। <span class="bld">তিপু</span> যথাৰুত্তত্থোৰ। <span class="bld">তপ</span> সন্তাপে ৰা, উ, অস্সিত্তং। <span class="bld">সী</span> সযে, <span class="bld">সি</span> বন্ধনে ৰা, সো। ‘‘সেট্ঠভকদ্দুজো নাগো, ক্লিৰং সীসকরঙ্গেসূ’’তি <span class="bld">রভসো।</span> ‘‘যোগিট্ঠ’’মিত্যেকং নামং সীসস্স। ‘‘ৰপ্পো সো সীসমত্তক’’ন্তি ত্ব<span class="bld">মরমালা।</span></p>
<p class="gatha1">‘‘আরকূটোসী রীতি চ, সীসকং তিপু ৰদ্ধকং।</p>
<p class="gathalast">নাগং মহামলঞ্চেৰ, যোগিট্ঠক’’ন্তি॥ –</p>
<p class="bodytext"><span class="bld">ব্যাডি।</span></p>
<p class="gatha1">‘‘সীসমত্তং বহুমলং, যোগিট্ঠং পিট্ঠপিচ্চটা।</p>
<p class="gathalast">সুৰণ্ণাদিসমালুক-মপি সিন্দূরসম্ভৰ’’ন্তি॥ –</p>
<p class="bodytext"><span class="bld">তন্তাতন্তরং।</span></p>
<p class="bodytext">সেতে তু রঙ্গৰঙ্গা, তে গত্যত্থা।</p>
<p class="bodytext">‘‘রঙ্গংসুরেভং মুদঙ্গং, কুসুম্ভং গাম্যকুঙ্কুম’’ন্তি॥ –</p>
<p class="bodytext"><span class="bld">তিকণ্ডসেসো</span> <span class="note">[তিকণ্ডসেস ২.৯.৩৪]</span>।</p>
<p class="bodytext">দ্বযং হরিতালে। হরিতৰণ্ণং অলং <span class="bld">হরিতালং,</span> ব্যুপ্পত্তিমত্তমেতং। রূল়্হীসদ্দো ত্বযং। পীতিং নেতীতি <span class="bld">পীতনং।</span> ‘‘পিঞ্জরং পীতনং তাল-মালঞ্চ হরিতালকে’’ত্য<span class="bld">মরসীহো</span> <span class="note">[অমর ১৯.১০৩]</span> <span class="bld">। পিঞ্জ</span> ৰণ্ণে, অরো। <span class="bld">অল</span> ভূসনে, অলন্ত্যনেনেতি, ণো, ‘‘হরিতালমলং তাল-ৰণ্ণকং নটভূসন’’ন্তি তু <span class="bld">মাধৰো।</span> ‘‘হরিতালে তু কপ্পূরং, গোদন্তো নটসঞ্ঞকো’’তি <span class="bld">তিকণ্ডসেসো</span> <span class="note">[তিকণ্ডসেস ২.৯.৩৫]</span>।</p>
<p class="bodytext"><a name="para494"></a><span class="paranum">৪৯৪</span>. দ্বযং <a name="M0.0334"></a> সিন্দূরে। পিট্ঠেন নাগেন জাতং পিট্ঠং। চীনদেসপ্পৰত্তং পিট্ঠং <span class="bld">চীনপিট্ঠ</span>ন্তি পুব্বপদে উত্তরপদলোপো। <span class="bld">সন্দ</span> সৰনে, ঊরো, অস্সি। ‘‘সিন্দূরং নাগসম্ভৰ’’ন্ত্য<span class="bld">মরসীহো</span> <span class="note">[অমর ১৯.১০৫]</span>। ৰসন্তস্সৰো, রত্তচুণ্ণং, রত্তৰালুকংপ্যত্র। দ্বযং তূলে। <span class="bld">তুল</span> নিকসে, অ। <span class="bld">পিচু</span> মদ্দনে, উ। পিচু তুলোতি সমুদিতঞ্চস্স নামং। ‘‘তূলো পিচু পিচুতূলো, মক্কটিসুত্তং তক্কোটী’’তি হি <span class="bld">রভসো।</span></p>
<p class="bodytext"><span class="bld">মধু</span>সদ্দেন খুদ্দজন্তু, খুদ্দঞ্চোচ্চতে। খুদ্দজন্তৰো ভমরাদযো। তত্র ভমরকতং খুদ্দং ভামরং, মক্খিকাকতং মক্খিকং, সরঘঞ্চোচ্চতে। ৰরটা কতং ৰারটং। পুত্তিকা কতং পুত্তিকন্তি সব্বত্রঞ্ঞত্থে ণো। <span class="bld">মধু</span> উন্দে, উ। <span class="bld">খু</span> সদ্দে, দো, <span class="bld">খুদ</span> পিপাসাযং ৰা, দো।</p>
<p class="bodytext">দ্বযং সিত্থে। মধূহি খুদ্দজন্তূহি উচ্ছিট্ঠং সজ্জিতন্তি <span class="bld">মধুচ্ছিট্ঠং। সজ্জ</span> ৰিসজ্জনালিঙ্গননিম্মানেসু। নিম্মানং সম্পিণ্ডীকরণং, তো, <span class="bld">জতানং ঠা</span>দেসো, <span class="bld">স</span>স্স <span class="bld">ছো,</span> দ্বিত্তং, <span class="bld">ই</span>ত্তঞ্চ। <span class="bld">সিচ</span> পগ্ঘরণে, থো। সিত্থমেৰ <span class="bld">সিত্থকং।</span> মদনোপ্যত্র।</p>
<p class="bodytext"><a name="para495"></a><span class="paranum">৪৯৫</span>. তিকং গোপালে। গাৰো পালেতি, পাতি চাতি <span class="bld">গোপালো, গোপো</span> চ, কম্মনি ণো। গাৰো সঙ্খ্যাযতীতি <span class="bld">গোসঙ্খ্যো, সং</span>পুব্বো <span class="bld">খ্যা</span> গণনে। গোদুহো, আভিরো, ৰল্লৰোপ্যত্র। দ্বযং গোমিকে। গাৰো অস্স সন্তীতি <span class="bld">গোমা,</span> মন্তু। <span class="bld">ইক</span>পচ্চযে, <span class="bld">মা</span>গমে চ <span class="bld">গোমিকো।</span></p>
<p class="bodytext">দ্বিপাদং <a name="M0.0335"></a> বলীবদ্দে। <span class="bld">উস</span> দাহে, অভো। বলং ৰদ্ধযতীতি <span class="bld">বলীবদ্দো,</span> নিপাতনা। গচ্ছতীতি <span class="bld">গোণো,</span> যু, <span class="bld">ম</span>লোপো, অস্সো, <span class="bld">ণ</span>ত্তং। গচ্ছতীতি <span class="bld">গো, গমু</span> গমনে, রো।</p>
<p class="gatha1">‘‘সগ্গে করে চ ৰজিরে, বলীবদ্দে চ গো পুমা।</p>
<p class="gathalast">থী সোরভেয্যিনেত্তম্বু-দিসাৰচনভূমিসূ’’তি॥ –</p>
<p class="bodytext"><span class="bld">রুদ্দো। ৰস</span> নিৰাসে, অভো। ৰস্সতীতি <span class="bld">ৰুসো, ৰস্স</span> সেচনে, ণো, অস্সু, সংযোগলোপো চ। উক্খো, ভদ্দো, অনৰাহো, সোরভেয্যোপ্যত্র। <span class="bld">উক্খ</span> সেচনে। অনং সকটং ৰহতীতি <span class="bld">অনৰাহো,</span> ণো। সুরভি গো, তস্সাপচ্চং <span class="bld">সোরভেয্যো,</span> ণেয্যো।</p>
<p class="bodytext"><a name="para496"></a><span class="paranum">৪৯৬</span>. <span class="bld">সো</span> গো ৰুদ্ধো জরগ্গৰো নাম। জরং পত্তো গো <span class="bld">জরগ্গৰো, সি</span>ম্হি <span class="bld">ও</span>স্স <span class="bld">অৰো।</span> দ্বযং মিসবাল্যযুত্তে কিঞ্চিফুট্ঠতারুঞ্ঞে অসম্পত্তবলীবদ্দভাৰে ৰচ্ছে। ‘‘ৰচ্ছো ৰুদ্ধো ৰচ্ছতরো’’তি <span class="bld">নামমালা।</span> দমনারহো <span class="bld">দম্মো,</span> মো। <span class="bld">ৰস</span> নিৰাসে, ছো, ৰচ্ছস্সাযেৰ গাৰিযা তনুত্থে নিপাতনা তরো <span class="note">[পাণিনি ৫.৩.৯১ সুত্তং পস্সিতব্বং]</span>। <span class="bld">সমা</span>তি এতে দ্বে তুল্যত্থা।</p>
<p class="bodytext">দ্বযং ধুরৰাহে। ধুরং ৰহতি সীলেনাতি <span class="bld">ধুরৰাহী,</span> ণী। ধুরং ৰহিতুমরহতীতি <span class="bld">ধোরয্হো,</span> ণো, <span class="bld">ৰ</span>স্স <span class="bld">যো।</span></p>
<p class="bodytext"><span class="bld">গৰং</span> গুন্নং <span class="bld">অধিকতো</span> জনো <span class="bld">গোৰিন্দো,</span> গৰং ইন্দো <span class="bld">গোৰিন্দো,</span> গৰং ৰিন্দতীতি ৰা <span class="bld">গোৰিন্দো।</span></p>
<p class="bodytext"><a name="para497"></a><span class="paranum">৪৯৭</span>. ৰহত্যনেন <a name="M0.0336"></a> <span class="bld">ৰহো,</span> অ। <span class="bld">কুক</span> আদানে, উদো, উস্সত্তং, <span class="bld">দ</span>স্স <span class="bld">ধো</span> ৰা, ককুদো, ককুধো চ। দ্বযং সিঙ্গে। <span class="bld">ৰিস</span> পৰেসনে, যু। <span class="bld">সী</span> সযে, গো, নিগ্গহীতাগমো, রস্সত্তঞ্চ। লোহিতৰণ্ণতায <span class="bld">রোহিণী, ত</span>স্স <span class="bld">ণো,</span> নদাদি।</p>
<p class="bodytext"><a name="para498"></a><span class="paranum">৪৯৮</span>. তিকং গাৰীসামঞ্ঞে। পুমেপি গাৰী, তদা <span class="bld">যো</span>স্স <span class="bld">ঈ।</span> সিঙ্গযুত্ততায <span class="bld">সিঙ্গিনী,</span> তদ্ধিতন্তা ইনী। দ্বযং অপুত্তিকাযং। <span class="bld">হন</span>তিস্মা ইত্থিযং অ, <span class="bld">হন</span>তিস্স <span class="bld">ৰধো,</span> নিগ্গহীতাগমো, <span class="bld">ধ</span>স্স <span class="bld">ঝো</span> চ, <span class="bld">বন্ধ</span> বন্ধনে ৰা, <span class="bld">ৰঞ্ঝা। ৰস</span> কন্তিযং, অ।</p>
<p class="bodytext"><span class="bld">নৰপ্পসূতিকা</span> পচ্চগ্ঘপসূতা গো ধেনু নাম, <span class="bld">ধে</span> পানে, নু। দ্বযং পিযপুত্তাযং। ৰচ্ছং কামযতীতি <span class="bld">ৰচ্ছকামা।</span> ৰচ্ছং লাতীতি <span class="bld">ৰচ্ছলা।</span> সৰচ্ছকাযমপি দ্বযমিদং ৰদন্তি।</p>
<p class="bodytext"><a name="para499"></a><span class="paranum">৪৯৯</span>. দ্বযং মন্থনকুম্ভিকাযং। ‘‘গগ্গ’’ন্তি সদ্দংরাতীতি <span class="bld">গগ্গরী,</span> নদাদি। মন্থতি যস্স <span class="bld">মন্থনী। মন্থ</span> ৰিলোল়নে, যু, নদাদি, দ্বেপি ইত্থী। যত্রেকস্মিং বহুপগ্গহযুত্তে অনেকে বন্ধীযন্তে, তত্র <a name="M0.0337"></a> <span class="bld">সন্দানা</span>দিদ্বযং। <span class="bld">সং</span>পুব্বো দা দানে সংযমনত্থো, করণে যু। <span class="bld">দা</span> দানে, মো, <span class="bld">দামং।</span></p>
<p class="bodytext">দ্বযং গোৰচ্চে। <span class="bld">মিহ</span> সেচনে, লো। গৰং মীল়্হো ৰচ্চো <span class="bld">গোমীল়্হো।</span> গোতো নিব্বত্তো <span class="bld">গোমযো,</span> দ্বেপ্যনিত্থী। দ্বযং ঘতে। <span class="bld">সপ্প</span> গমনে, ই, <span class="bld">সপ্পি</span> নপুংসকে। <span class="bld">ঘর</span> সেচনে, তো। হৰিপ্যত্র।</p>
<p class="bodytext"><a name="para500"></a><span class="paranum">৫০০</span>. তংদিৰসিযা দধিতো, দুদ্ধা ৰা সমুব্ভতং ঘতং তপ্পকতি চ <span class="bld">নৰনীতং।</span> নৰদধ্যাদীহি নীতং পৰত্তং <span class="bld">নোনীতং,</span> ৰস্সো। নৰনীতম্পি। দ্বযং দধিসারে। দধিনো মণ্ডং সারো <span class="bld">দধিমণ্ডং। মস</span> পরিমাণে, থু, <span class="bld">স</span>স্স <span class="bld">তো, মত্থু</span> নপুংসকে।</p>
<p class="bodytext">চতুক্কং খীরে, <span class="bld">খি</span> খযে, ঈরো। দুহ্যতেতি <span class="bld">দুদ্ধং, দুহ</span> পপূরণে, তো। <span class="bld">পা</span> পানে, পাতব্বন্তি <span class="bld">পযো,</span> ণ্যো, আস্সত্তং। থনতো সম্ভূতং <span class="bld">থঞ্ঞং।</span></p>
<p class="bodytext">দ্বযং তক্কে। তীণি কানি জলভাগানি এত্থ সন্তীতি <span class="bld">তক্কং,</span> ইস্সত্তং, দ্বিত্তঞ্চ। <span class="bld">মথ</span> ৰিলোল়নে, তো, ‘‘যথাগমমিকারো’’তি ইকারাগমো, অঞ্ঞত্র পন –</p>
<p class="gatha1">‘‘অদ্ধোদকসমাযুত্তং, উদস্সিতমুদীরিতং।</p>
<p class="gathalast">তক্কং তিভাগসংযুত্তং, মথিতন্তি গতোদক’’ন্তি॥ –</p>
<p class="bodytext">তক্কমথিতা ভেদেনুত্তা, গতোদকমিতি নিজ্জলং।</p>
<p class="gatha1">‘‘নিজ্জলং মথিতং সিনিদ্ধং, তক্কন্তু জলপাদিকং।</p>
<p class="gathalast">উদস্সিতং জলদ্ধঞ্চ, সোতখ্যন্তু সমোদক’’ন্তি॥ –</p>
<p class="bodytext"><span class="bld">রতনমালা।</span></p>
<p class="bodytext"><a name="para501"></a><span class="paranum">৫০১</span>. খীরাদযো <a name="M0.0338"></a> পঞ্চ গোতো সঞ্জাতরসা। খীরং নৰং, দধি খীরতো জাতং। ‘‘খীরজং দধিমঙ্গল’’ন্তি হি <span class="bld">রতনামালা। ধা</span> ধারণে। ই, দ্বিত্তং, নিপাতনা। দধিতো ৰা ঘতং, নোনীতঞ্চ। সব্বসেসো তক্কং, খীরতোযেৰ ৰা।</p>
<p class="bodytext">ছক্কং এল়কে। বাধিযমানোপি ন রৰতীতি <span class="bld">উরব্ভো। রু</span> সদ্দে, ভো। <span class="bld">মেণ্ড</span> কুটিলত্থে, কো। মিসতি পদ্ধতে অঞ্ঞমঞ্ঞং <span class="bld">মেসো।</span> ‘‘সংহসনে মেসো, পদ্ধায’মসমুন্নতী’’তি <span class="bld">নানত্থসঙ্গহে।</span> ন রণতীতি <span class="bld">উরণো, রণ</span> সদ্দে। <span class="bld">অৰ</span> রক্খণে, ই। <span class="bld">অৰি,</span> ‘‘অৰযো সেলমেসক্কা’’ত্য<span class="bld">মরসীহো</span> <span class="note">[অমর ২৩.২০৭]</span>। ‘‘অজী’’তিপি পাঠো। <span class="bld">ইল</span> গতিযং, ণ্ৰু। উণ্ণাযুপ্যত্র, উণ্ণাযোগা <span class="bld">উণ্ণাযু,</span> যু, লুহু উভে উলোমসসদ্দা চ <span class="bld">রভসেন</span> ৰুত্তা।</p>
<p class="bodytext"><a name="para502"></a><span class="paranum">৫০২</span>. তিকং অজে। <span class="bld">ৰস</span> নিৰাসে। তো, <span class="bld">ৰস্তো,</span> ৰত্তোপি। অঞ্ঞে তু <span class="bld">‘‘ৰস</span> গন্ধঅদনে’’তি চুরাদিমাহু, <span class="bld">অজ</span> গমনে, ন জাযতীতি ৰা <span class="bld">অজো।</span> ছিন্দন্তো গচ্ছতীতি <span class="bld">ছগলকো, ছো</span> ছেদনে, <span class="bld">গমু</span> গমনে, ণো, <span class="bld">ম</span>স্স <span class="bld">লো,</span> ওস্সত্তং, সকত্থে কো, ছকলকোপি। ছাগোপ্যত্র। দ্বযং করভে। <span class="bld">ৰস</span> কন্তিম্হি, তো, ৰস্সোত্তং, <span class="bld">উস</span> <a name="M0.0339"></a> দাহে ৰা, <span class="bld">ও</span>ত্তাদি, <span class="bld">ওট্ঠো,</span> দন্তচ্ছদেপি। <span class="bld">কর</span> করণে, অভো। ‘‘খরভো’’ত্যেকে পঠন্তি। কমেলকো, মযো, মহাঙ্গোপ্যত্র।</p>
<p class="bodytext">দ্বযং গদ্রভে। <span class="bld">গদ</span>তিস্মা রভো, <span class="bld">গদ্রভো।</span> খং কণ্ঠৰিৰরং মহন্তমস্সত্থীতি <span class="bld">খরো,</span> রো। চক্কৰা, বালেয্যো, রাসভোপ্যত্র। চক্কযোগা, ৰন্তু। বলযুত্তত্তা <span class="bld">বালেয্যো। রস</span> সদ্দে, অভো। দ্বযং অৰিযং। উরণস্স অযং <span class="bld">উরণী।</span> অৰিনো এসা <span class="bld">অৰী। অজা</span>সদ্দো একো ছাগিযং। অঞ্ঞে তু ‘‘উরণী তু অজী অজা’’তিপি পাঠং ৰত্বা তিণ্ণম্পি <span class="bld">উরণী</span>পরিযাযত্তং ৰদন্তি, তেসং মতে <span class="bld">অজীঅজা</span>সদ্দাপি <span class="bld">উরণী</span>পরিযাযা অত্থীতি দট্ঠব্বা। অথ ৰা তিকং অজিযং। <span class="bld">উরণ</span>সদ্দস্সাপি <span class="bld">অজ</span>পরিযাযস্স সম্ভৰতো ‘‘উরণী তু অজী অজা’’তি ৰুত্তং, ৰক্খতি হি অনেকত্থৰগ্গে ‘‘উম্মারে এল়কো অজে’’তি <span class="note">[অভিধান ১১২৪ গাথা]</span>, <span class="bld">উরণ</span>পরিযাযো হেত্থ এল়কো।</p>
<p class="centered">ৰেস্সৰগ্গৰণ্ণনা নিট্ঠিতা।</p>
<p class="bodytext"><a name="para503"></a><span class="paranum">৫০৩</span>. তিকং সুদ্দে। <span class="bld">সদ</span> অস্সাদনে, দো, অস্সু। <span class="bld">অন্তৰণ্ণো</span> লামকৰণ্ণো। <span class="bld">ৰস</span> সেচনে, ৰসেতব্বো অসুচিতত্তা <span class="bld">ৰসলো,</span> অলো। যত্র যত্র ৰা মুত্তং করীসং সিঞ্চতীতি <span class="bld">ৰসলো,</span> অলো, জঘঞ্ঞজোপ্যত্র। ব্রহ্মুনো জঘঞ্ঞঙ্গে পাদে জাতো <span class="bld">জঘঞ্ঞজো।</span></p>
<p class="bodytext">মাগধাদযো <a name="M0.0340"></a> সূতপরিযন্তা ৰিজাতিযমাতাপিতিকত্তা উভযৰণ্ণোপ্পত্তিযা সংকিণ্ণজাতিযো ইচ্চত্থো, ভিন্নজাতিসংসগ্গো এৰ হি সঙ্করো। সুদ্দেন সম্বন্ধায খত্তায জাতো পুত্তো <span class="bld">মাগধো।</span> থুতিক্রিযাৰুত্তি। সুদ্দায সম্বন্ধেন খত্তিযেন জাতো <span class="bld">উগ্গো, উচ</span> সমৰাযে, ণো।</p>
<p class="bodytext"><a name="para504"></a><span class="paranum">৫০৪</span>. ব্রাহ্মণিযা সম্বন্ধেন খত্তিযেন জাতো <span class="bld">সূতো, সু</span> অভিভৰে, তো, দীঘাদি।</p>
<p class="bodytext">সুদ্দাৰেস্সহি <span class="bld">করণো-ম্বট্ঠো</span> ৰেস্সাদ্বিজাতিহি। <span class="bld">মাহিংসো</span> ৰেস্সাখত্তজো, <span class="bld">খত্তা</span> খত্তায সুদ্দজো।</p>
<p class="gatha1">ব্রাহ্মণীখত্তজো <span class="bld">সূতো,</span></p>
<p class="gatha2">তস্সং <span class="bld">ৰেদেহকো</span> ৰেস্সে।</p>
<p class="gatha3"><span class="bld">রথকারো</span> তু মাহিংসা,</p>
<p class="gatha2">করণ্যং যস্স সম্ভৰো।</p>
<p class="gatha3"><span class="bld">চণ্ডালো</span> নাম জনিতো,</p>
<p class="gathalast">ব্রাহ্মণীৰসলেহি যো॥</p>
<p class="bodytext">তত্র <span class="bld">করণো</span> লিপিলেখনৰুত্তি, <span class="bld">অম্বট্ঠো</span> ৰিচিকিচ্ছাৰুত্তি।</p>
<p class="bodytext">দ্বযং সিপ্পিনি। করোতি নিম্মিনাতি চিত্রলেপ্যাদিকন্তি <span class="bld">কারু,</span> ণু। সিপ্পমস্সত্থীতি <span class="bld">সিপ্পিকো।</span> সজাতীনং তেসং সিপ্পীনং সঙ্ঘাতো ‘‘সেণী’’ত্যুচ্চতে। <span class="bld">সি</span> সেৰাযং, ণি।</p>
<p class="bodytext"><a name="para505"></a><span class="paranum">৫০৫</span>. তচ্ছকাদযো <a name="M0.0341"></a> ইমে পঞ্চ <span class="bld">কারৰো</span> সিপ্পিনো নাম সিযুং। ৰুত্তঞ্চ –</p>
<p class="gatha1">‘‘তচ্ছকো তন্তৰাযো চ, রজকো চ নহাপিতো।</p>
<p class="gathalast">পঞ্চমো চম্মকারো চ, কারৰো সিপ্পিনো মতা’’তি॥</p>
<p class="bodytext"><a name="para506"></a><span class="paranum">৫০৬</span>. পঞ্চকং তচ্ছকে। <span class="bld">তচ্ছ</span> তনুকরণে। তচ্ছতি তনুং করোতীতি <span class="bld">তচ্ছকো,</span> ণ্ৰু, ৰদ্ধযতি ছিন্দতীতি <span class="bld">ৰদ্ধকী, ৰদ্ধ</span> ছেদনে, চুরাদি, ‘‘ছেদনে চাপি ৰদ্ধন’’ন্তি <span class="bld">রতনমালা,</span> ণ্ৰু। সকত্থে ঈ, ৰদ্ধকী, ৰড্ঢকীপি। পলাদ্যুম্মানপ্পকারেন গণ্ডতি ছিন্দতীতি <span class="bld">পলগণ্ডো। গণ্ড</span> ছেদনোপলেপনসন্নিচযৰদনেকদেসেসু। পলগণ্ডো সুধাজীৰিন্যপি। <span class="bld">ঠা</span> গতিনিৰত্তিযং,তি, <span class="bld">প</span>কারৰণ্ণাগমো। <span class="bld">ঠা</span>তিস্স <span class="bld">থো</span>পি। রথং করোতীতি, কম্মনি ণো, <span class="bld">রথকারো,</span> চম্মকারেপি। দ্বযং সুৰণ্ণকারে। নাল়িং ধমতি মুখে ৰিনাসযিত্বা মুখৰাযুনা অগ্গিদীপনত্থং নাল়িং সদ্দাপযতীতি <span class="bld">নাল়িধমো।</span></p>
<p class="bodytext"><a name="para507"></a><span class="paranum">৫০৭</span>. অথোপরং পুক্কুসংযাৰপাদেন নামং। <span class="bld">ৰে</span> তন্তসন্তানে, তন্তং ৰাযতীতি, ণো। <span class="bld">পেস</span> পেরণপযতনগতীসু। পেসনং পেসো, তং করোতীতি, ণো। কুৰিন্দোপ্যত্র <a name="M0.0342"></a>, কুচ্ছিতং ৰিন্দতীতি <span class="bld">কুৰিন্দো।</span> মালাসিপ্পযোগা, মালাপনযোগা ৰা <span class="bld">মালিকো,</span> ইকো।</p>
<p class="bodytext">কুং ললযতি ইচ্ছতীতি <span class="bld">কুলালো, লল</span> ইচ্ছাযং, ণো। দ্বযং সূচিকম্মোপজীৰিনি। সূচিৰানকম্মং দুৰিধং সূচনং, তুন্নঞ্চাতি, তত্র তুন্নৰানকম্মেন পৰত্তিনিমিত্তেন <span class="bld">তুন্নৰাযো,</span> সূচিৰানসিপ্পযোগা <span class="bld">সোচিকো।</span></p>
<p class="bodytext"><a name="para508"></a><span class="paranum">৫০৮</span>. চম্মং করোতি ৰিকারমাপাদযতীতি, কম্মনি ণো। পাদুকরোপ্যত্র। <span class="bld">কপ্প</span> ছেদনে, ণ্ৰু। <span class="bld">নহ</span> সোচেয্যে, <span class="bld">দিৰা</span>দিতো নিপাতনা <span class="bld">প</span>কারাগমাদি, ন হাপেতীতি ৰা <span class="bld">নহাপিতো, হা</span> পরিহানে, <span class="bld">ণাপে</span> পচ্চযো, তো, এস্সিত্তং, সঞ্ঞাসদ্দত্তা নস্সপকতি। খুরী, মুণ্ডী, দিৰাকিত্তিপ্যত্র। খুরৰা <span class="bld">খুরী,</span> মুণ্ডৰা <span class="bld">মুণ্ডী,</span> মুণ্ডো, মুণ্ডী, মুণ্ডকোতি পসিদ্ধি। দিৰা দিৰসে কিত্তি ব্যাপারো অস্স <span class="bld">দিৰাকিত্তি।</span> ‘‘চণ্ডালে তু দিৰাকিত্তি, নহাপিতো’’তি <span class="bld">রুদ্দো।</span></p>
<p class="bodytext">রঞ্জতে সুত্তং রত্তমাপজ্জতে যস্মিং, স <span class="bld">রঙ্গো।</span> হরিতালমনোসিলাদি, তমাজীৰতীতি, কম্মনি ণো।</p>
<p class="bodytext">পুঞ্জং কসতীতি <span class="bld">পুক্কুসো,</span> নিপাতনা, অথ ৰা ‘‘পু’’ইতি পুরিসস্স নামং, তং কুসেতি অপনেতীতি <span class="bld">পুক্কুসো।</span> পুপ্ফং ৰুচ্চতি করীসং, কুসুমং ৰা, তং ছড্ডেতীতি, ণ্ৰু। <span class="bld">ছড্ড</span> অপনযনে।</p>
<p class="bodytext"><a name="para509"></a><span class="paranum">৫০৯</span>. ৰেনাদযো <a name="M0.0343"></a> তযো <span class="bld">সমা</span> তুল্যত্থা। ৰেণুনা জীৰতীতি <span class="bld">ৰেনো। ণ</span>স্স <span class="bld">ন</span>ত্তং। <span class="bld">ৰেণো</span>পি। ৰেণুৰেত্তাদীনং ৰিকতি ৰিলীৰা, তেহি ৰিলীৰং করোতীতি <span class="bld">ৰিলীৰকারো।</span> নল়োপি ৰেণুৰেত্তাদীনংযেৰ ৰিকতি, তং করোতীতি, কম্মনি ণো। নল়েহি ৰা ৰিলীৰং করোতীতি <span class="bld">নল়কারো।</span></p>
<p class="bodytext">ইতো পরং সোণ্ডিকং যাৰ পাদেন নামং। <span class="bld">চুন্দ</span> ছেদনে, সঞ্চোদনে চ। <span class="bld">চুন্দ</span> নিসামনে ৰা। <span class="bld">ভমু</span> অনৰট্ঠানে, তং করোতীতি <span class="bld">ভমকারো। কর</span> করণে, মারো, <span class="bld">কম্মারো,</span> কম্মনি ণ্ৰু। <span class="bld">লোহকারকো।</span> আকরোট্ঠিতং <span class="note">[আটৰোট্ঠিতং (ক॰)]</span> যো লোহং ধমিত্বা সঙ্খরোতি, তত্রাপি <span class="bld">লোহকারকো।</span></p>
<p class="bodytext"><a name="para510"></a><span class="paranum">৫১০</span>. রজকস্স দ্বে কম্মানি চেলধোৰনং, রজনঞ্চ। তত্র চেলধোৰনো <span class="bld">নিন্নেজকো,</span> ণ্ৰু, <span class="bld">নিজি</span> সুদ্ধিযং, <span class="bld">নিজি</span> সোচেয্যসোচনেসু ৰা। ৰত্থরঞ্জনা <span class="bld">রজকো। রন্জ</span> রঙ্গে, ণ্ৰু। নেতীতি <span class="bld">নেত্তিকো।</span> সকত্থে কো, নেত্তিযং উদকনযেন নিযুত্তোতি ৰা <span class="bld">নেত্তিকো,</span> নেত্তিযা মাতিকায নেতীতি ৰা <span class="bld">নেত্তিকো,</span> ইকো। উদকং হারেতীতি <span class="bld">উদহারকো। ক</span>লোপো, ণ্ৰু।</p>
<p class="bodytext">ৰীণাৰাদনসীলত্তা <span class="bld">ৰীণাৰাদি।</span> ৰীণাৰাদনসিপ্পযোগা <span class="bld">ৰেণিকো।</span> উসুম্হি, উসুকারো ৰা ৰড্ঢকী <span class="bld">উসুৰড্ঢকী,</span> <a name="M0.0344"></a> এতেন <span class="bld">ৰড্ঢকী</span>সদ্দস্স সব্বেসম্পি সিপ্পিকানং ৰাচকতা দীপিতা, তেন সুৰণ্ণৰড্ঢকী, তন্তৰড্ঢকীত্যাদযোপি যোজ্জা।</p>
<p class="bodytext"><a name="para511"></a><span class="paranum">৫১১</span>. ৰেণুং ৰংসং ধমতীতি <span class="bld">ৰেণুধমো।</span> ৰেণুৰাদনসিপ্পযোগা <span class="bld">ৰেণৰিকো,</span> ণিকো। যো পাণিনেৰ পাণন্তরে মুরজাদিসদ্দং উট্ঠাপযতি, সো <span class="bld">পাণিৰাদো।</span> পাণিং হন্তীতি <span class="bld">পাণিঘো।</span> পাণিযোপি। পাণিৰাদনসিপ্পযোগা <span class="bld">পাণিযো,</span> যো।</p>
<p class="bodytext">পূপেন জীৰতীতি <span class="bld">পূপিযো,</span> পূপো পণিযো ৰিক্কেয্যো যস্স। পানাগারং সুণ্ডা, তট্ঠত্তা সুরা সোণ্ডা, তং ৰিক্কিণাতীতি <span class="bld">সোণ্ডিকো,</span> ‘‘নেননিদ্দিট্ঠমনিচ্চ’’ন্তি <span class="note">[কাতন্ত ১.২.১৮ নঘটীতং অনিচ্চং (পরিভাসেন্দুসেখর ৯৭)]</span> পরিভাসতো ৰুদ্ধি। মজ্জং ৰিক্কিণাতি সীলেন। মণ্ডহারোপ্যত্র, মণ্ডং সুরাসম্বন্ধমগ্গভাগং হরতি উদ্ধরতীতি <span class="bld">মণ্ডহারো।</span></p>
<p class="bodytext"><a name="para512"></a><span class="paranum">৫১২</span>. দ্বযং ইন্দচালখ্যে কপটে। মযেন অসুরেন সুরে ৰঞ্চযিতুং <span class="note">[চলযিতুং (ক॰)]</span> পযুত্তত্তা মযস্স অযং <span class="bld">মাযা,</span> মযো এৰ সম্বরো, তস্সাযং <span class="bld">সম্বরী,</span> ণী, নদাদি। দ্বযং মাযাকারে। ইন্দজালে নিযুত্তো <span class="bld">ইন্দজালিকো।</span> পাটিহারকোপি। পটিহরতি নযনমনেনাতি পাটিহারকো, ণ্ৰু।</p>
<p class="bodytext"><a name="para513"></a><span class="paranum">৫১৩</span>. অরিযাসামঞ্ঞং <a name="M0.0345"></a> ওরব্ভিকাদীনং চতুন্নমত্থে। যে উরব্ভং এল়কং হন্ত্বা জীৰন্তীতি <span class="bld">ওরব্ভিকা।</span> সূকরে হন্ত্বা জীৰন্তি <span class="bld">সূকরিকা,</span> তথা মগং হন্ত্বা জীৰন্তি <span class="bld">মাগৰিকা।</span> সকুণে পক্খিনো হন্ত্বা জীৰন্তি <span class="bld">সাকুণিকা,</span> ইতি কমতো ভৰন্তি।</p>
<p class="bodytext"><a name="para514"></a><span class="paranum">৫১৪</span>. দ্বযং জালিকে। ৰাগুরা মিগবন্ধনজালং, তায চরতীতি <span class="bld">ৰাগুরিকো,</span> ৰাকরিকোপি। <span class="bld">ৰক</span> আদানে, অরো, আ, ৰাকরা, তায চরতীতি <span class="bld">ৰাকরিকো,</span> পুব্বপক্খে <span class="bld">ক</span>স্স <span class="bld">গো,</span> অস্সু চ, ৰাগুরিকো। দ্বযং ভারৰাহে। ভারং ৰহতীতি, কম্মনি ণো। ভারং ৰহতীতি <span class="bld">ভারিকো।</span></p>
<p class="bodytext">তিকং ৰেতনোপজীৰিনি কিঙ্করে। ৰেতনেন জীৰতীতি <span class="bld">ৰেতনিকো।</span> ভতো ৰেতনেন কীতো, সো এৰ <span class="bld">ভতকো,</span> সঞ্ঞাযং ৰা কো। ভতিং ৰেতনং ভুঞ্জতীতি ৰা <span class="bld">ভতকো,</span> কো, ইস্সত্তং। কম্মং করোতীতি <span class="bld">কম্মকরো, কম্মকারো</span>পি।</p>
<p class="bodytext">ছক্কং <a name="M0.0346"></a> দাসে। কিঞ্চি করোতীতি <span class="bld">কিঙ্করো,</span> ‘‘অহমজ্জ কিং করিস্সামী’’তি ভত্তু কত্তব্বকিচ্চযাচনত্তা ৰা <span class="bld">কিঙ্করো। দাস</span> দাহে। দাসন্তেতস্সাতি <span class="bld">দাসো,</span> অ। <span class="bld">চিট</span> পেসনীযে, পেসীযতে সামিনাতি চেটো, ণো, সকত্থে কো, <span class="bld">চেটকো। পিস</span> পেসনীযে, ণো, <span class="bld">স</span>স্স দ্বিত্তং। <span class="bld">ভর</span> ধারণপোসনেসু, ভরীযতীতি <span class="bld">ভচ্চো,</span> ‘‘রিচ্চা’’তিযোগৰিভাগেন <span class="bld">ভরা</span>দিতোপি <span class="bld">রিচ্চ</span>পচ্চযো, ‘‘রম্হি রন্তো রাদিনো’’তি রলোপো চ, <span class="bld">ভচ্চো।</span> পরিচরতি সামীনন্তি <span class="bld">পরিচারিকো।</span> দাসেরো, দাসেয্যো, গোপ্পকো, নিযোজ্জো, অভুজিস্সোপ্যত্র।</p>
<p class="bodytext"><a name="para515"></a><span class="paranum">৫১৫</span>. তে চ দাসা অন্তোজাতাদিৰসেন চতুধা সিযুং। অন্তোগেহে দাসিযা কুচ্ছিম্হি জাতো <span class="bld">অন্তোজাতো,</span> ধনেন কীতো ধনং দত্বা দাসভাৰং গতো <span class="bld">ধনক্কীতো,</span> সযমেৰ <span class="bld">দাসব্যোপগতো</span> ভযনিৰারণাদ্যত্থং দাসভাৰমুপগতো চ করমরভাৰেন আনীতো <span class="bld">করমরানীতো</span> চ, ইচ্চেৰং তে দাসা চতুধা সিযুন্তি পকতং।</p>
<p class="bodytext"><a name="para516"></a><span class="paranum">৫১৬</span>. দ্বযং ভুজিস্সে। <span class="bld">ভুজ</span> পালনজ্ঝোহারেসু, ইসো, দ্বিত্তং। তিকং নীচে। নিহীনং চিনোতীতি <span class="bld">নীচো,</span> ণো, রস্সস্স দীঘতা। <span class="bld">জম</span> অদনে, মো। নিচ্ছযেন হানিং গচ্ছতীতি <a name="M0.0347"></a> <span class="bld">নিহীনকো, হা</span> পরিহানে, <span class="bld">ই</span> গতিযং, যু, সকত্থে কো।</p>
<p class="gatha1">‘‘ৰিৰণ্ণো পাপরো নীচো, পাকিতো চ পুথুজ্জনো।</p>
<p class="gathalast">নিহীনো’পসদো জম্মো, খুল্লকো ইতরো চ সো’’॥ –</p>
<p class="bodytext">ত্য<span class="bld">মরকোসে</span> <span class="note">[অমর ২০.১৬]</span>। ৰিগতো ৰণ্ণো অস্সমো যস্স <span class="bld">ৰিৰণ্ণো।</span> ‘‘অস্সমো ব্রহ্মচারিযাদি, চতুক্কেপি মঠেপি চে’’তি <span class="bld">নানত্থসঙ্গহে।</span> পাপং রাতীতি <span class="bld">পাপরো।</span> পকতিযং যথাজাতভাৰে ভৰো ৰিজ্জমানো, ন তু ব্যাপারোতি <span class="bld">পাকিতো,</span> ণো। সজ্জনেহি পুথুভূতো জনো <span class="bld">পুথুজ্জনো।</span> অপকট্ঠং সদতি গচ্ছতীতি <span class="bld">অপসদো।</span> খুদং লাতীতি খুল্লো, <span class="bld">দ</span>স্স <span class="bld">লো,</span> খুল্লো এৰ <span class="bld">খুল্লকো।</span> ইতং কম্পিতং রাতীতি <span class="bld">ইতরো।</span></p>
<p class="bodytext">দ্বযং অনালসে। কুসীতস্স ভাৰো কোসজ্জং, তং যস্স নত্থীতি <span class="bld">নিক্কোসজ্জো। লস</span> কন্তিযং, অপ্পং লসতীতি কিলাসু, ণু, ন কিলাসু <span class="bld">অকিলাসু। মন্দ</span> সুপনে, অ। ন লসতি কীল়তীতি <span class="bld">অলসো।</span></p>
<p class="bodytext"><a name="para517"></a><span class="paranum">৫১৭</span>. চতুক্কং চণ্ডালে। সং সুনখং পচতীতি <span class="bld">সপাকো। চণ্ড</span> চণ্ডিক্কে, আলো। মতঙ্গস্স অপচ্চং <span class="bld">মাতঙ্গো। চু</span> চৰনে, ণ্ৰু, <span class="bld">চৰকো।</span> ‘‘প্লৰকো’’তিপি পাঠো, <span class="bld">প্লৰ</span> গতিযং, ণ্ৰু।</p>
<p class="gatha1">‘‘চণ্ডালপ্লৰমাতঙ্গা <a name="M0.0348"></a>, দিৰাকিত্তিজনঙ্গমা।</p>
<p class="gathalast">নিসাদসপচাঅন্তে-ৰাসী চণ্ডালপুক্কুসা’’॥ –</p>
<p class="bodytext">ত্য<span class="bld">মরকোসে</span> <span class="note">[অমর ২০.১৯-২০]</span>।</p>
<p class="bodytext">মিলক্খজাত্যাদযো মহারঞ্ঞনিৰাসিনো <span class="bld">তব্ভেদা</span> তস্স চণ্ডালস্স ৰিসেসা।</p>
<p class="gatha1">গোমংসভক্খকো যো তু,</p>
<p class="gatha2">লোকবাহ্যঞ্চ ভাসতে।</p>
<p class="gatha3">সব্বাচারৰিহীনো’যং,</p>
<p class="gathalast">মিলক্খজাতি ৰুচ্চতে <span class="note">[চিন্তামণিটীকা ২০.২০]</span>॥</p>
<p class="bodytext"><span class="bld">মিলক্খ</span> অব্যত্তসদ্দে। মিলক্খন্তে অব্যত্তং ভাসন্তেতি মিলক্খা, তেসং জাতি যোনি <span class="bld">মিলক্খজাতি।</span> মযূরপিঞ্ছাদিপরিধানো <span class="bld">কিরাতো, কির</span> ৰিকিরণে, অতো, কিরতীতি <span class="bld">কিরাতো।</span> কিরতোপি। পত্তপরিধানো <span class="bld">সৰরো। সৰ</span> গতিযং, অরো। <span class="bld">আদি</span>না <span class="bld">পুলিন্দো, পুল</span> মহত্থে, দো, <span class="bld">পুলিন্দো,</span> সভাসা ব্যৰহারী দেসন্তরভাসানভিঞ্ঞো, পুলিন্দো সৰরপরিযাযোতি কেচি।</p>
<p class="bodytext"><a name="para518-519"></a><span class="paranum">৫১৮-৫১৯</span>. তিকং লুদ্দমত্তে, অযম্পি মিলক্খপ্পকারো। মিগমচ্ছাদীনং নিসাদনতো মারণতো <span class="bld">নেসাদো। লুধ</span> উপঘাতে <a name="M0.0349"></a>, দো, <span class="bld">ধ</span>স্স <span class="bld">দো, লূ</span> ছেদনে ৰা, দো, উভযত্রাপি সকত্থে কো। ৰিজ্ঝতীতি <span class="bld">ব্যাধো,</span> রস্সস্স দীঘতা। দ্বযং মিগলুদ্দে। মিগে হন্তীতি <span class="bld">মিগৰো,</span> ৰো। মিগে ৰিজ্ঝতীতি <span class="bld">মিগব্যধো।</span></p>
<p class="bodytext">সিলোকো সুনখে। সরমা সুনী, তস্সাপচ্চং <span class="bld">সারমেয্যো,</span> ণেয্যো। সুন্দরং নখমেতস্স <span class="bld">সুনখো, সুন</span>স্স ৰা পাটিপদিকস্স <span class="bld">উনখো, সুন</span> গতিযং ৰা, খো, এৰং সব্বত্র পাটিপদিকৰসেন ৰা ধাতুৰসেন ৰা রূপসিদ্ধি ৰেদিতব্বা। <span class="bld">সুন</span> গতিযং, <span class="bld">সুন</span>স্স ৰা <span class="bld">উনো। সোণ</span> ৰণ্ণগতীসু, <span class="bld">সুন</span> গতিযং ৰা, ণো, <span class="bld">ণ</span>ত্তং, <span class="bld">সুন</span>স্স ৰা <span class="bld">ওণো। কুক</span> আদানে, উরো, <span class="bld">কুক্কুরো। সুন</span> গতিযং, <span class="bld">উ</span>স্স <span class="bld">ৰা</span>দেসে <span class="bld">স্বানো, উৰা</span>দেসে <span class="bld">সুৰানো।</span> মিগে সরতি হিংসতীতি <span class="bld">সাল়ূরো,</span> ঊরো, <span class="bld">র</span>স্স <span class="bld">ল়ো।</span> দীঘাদিম্হি <span class="bld">সূনো।</span> উস্সাত্তে <span class="bld">সানো। ন</span>লোপে উস্সাত্তে <span class="bld">সা,</span> অযং পুমে, কোলেয্যো, মিগদংসকো, ভসকোপ্যত্র, কুলে গেহে ভৰো <span class="bld">কোলেয্যো।</span> মিগং দংসতীতি <span class="bld">মিগদংসকো।</span> ভসতি বুক্কতীতি <span class="bld">ভসকো, ভস</span> ভণনে।</p>
<p class="bodytext">ভেসজ্জাদিযোগেন, নিস্সগ্গেন ৰা উম্মত্তাদিভাৰমাপন্নো সুনখো ‘‘অল়ক্কো, অতিসুনো’’তি চ ৰুচ্চতে। <span class="bld">অল</span> নিৰারণে, কম্মনি ণ্ৰু, দ্বিত্তল়ত্তানি, <span class="bld">অল়ক্কো।</span> অলক্কোপি। পকতিং অতিক্কন্তো সুনো <span class="bld">অতিসুনো।</span></p>
<p class="bodytext"><a name="para520"></a><span class="paranum">৫২০</span>. <span class="bld">সাদিবন্ধনং</span> সুনখাদিবন্ধনং রজ্জাদি <span class="bld">গদ্দূলো</span> নাম। <span class="bld">গদ্দ</span> সদ্দে, উলো, দীঘো। দ্বযং দীপকে। <span class="bld">দীপ</span> দিত্তিযং, ণ্ৰু, <span class="bld">চিট</span> পেসনীযে, লুদ্দেন চিট্যতেতি <span class="bld">চেটকো,</span> ণো, সকত্থে কো, <span class="bld">ণ্ৰু</span>পচ্চযেন ৰা সিদ্ধং।</p>
<p class="bodytext">তিকং <a name="M0.0350"></a> পাসে। <span class="bld">বন্ধ</span> বন্ধনে, কত্তরি যু। <span class="bld">গন্থ</span> গন্থনে, <span class="bld">গন্থ</span> কোটিল্যে ৰা, <span class="bld">ন্থ</span>স্স <span class="bld">ণ্ঠো। পস</span> বাধনফুসনেসু, কত্তরি ণো। দ্বযং ৰাকরাযং, যা সাণতচাদীহি মিগাদীনং বন্ধনত্থং কতা। <span class="bld">ৰক</span> আদানে, অরো, ইত্থিযমতো আ। মিগে গন্থতি বন্ধতীতি <span class="bld">মিগগন্থনী,</span> ‘‘মিগবন্ধনী’’তিপি পাঠো।</p>
<p class="bodytext"><a name="para521"></a><span class="paranum">৫২১</span>. দ্বযং কুমীনে। যত্র মচ্ছা পৰিসন্তেৰ, ন নিস্সরন্তি, কুচ্ছিতা ৰেণী অস্সা <span class="bld">কুৰেণী,</span> নদাদি। ৰজ্ঝপ্পত্ততায কুচ্ছিতা মীনা যস্মিং <span class="bld">কুমীনং, কমু</span> পদৰিক্খেপে ৰা, ইনো, মচ্ছাধানীপ্যত্র, মচ্ছা আধীযন্তে যস্সং <span class="bld">মচ্ছাধানী,</span> যু, নদাদি। দ্বযং জালে। আনীযন্তেনেনাতি <span class="bld">আনযো,</span> ণো, ঈস্সে, এ অয। জলে হিতং <span class="bld">জালং,</span> ণ।</p>
<p class="bodytext">দ্বযং ৰধট্ঠানে। আগন্ত্বা হনন্তি যস্মিং <span class="bld">আঘাতনং,</span> যু, <span class="bld">হন</span>স্স <span class="bld">ঘাতো।</span> ৰধস্স মারণস্স ঠানং <span class="bld">ৰধট্ঠানং।</span> দ্বযং অধিকোট্টনে। সদা আকোট্টনত্তা সহ ঊনেনাতি <span class="bld">সূনা, সুন</span> গতিযং ৰা, ইত্থিযমতি অ, দীঘাদি। <span class="bld">কুট</span> ছেদনে, অধিকোটেন্তি যস্মিং <span class="bld">অধিকোট্টনং।</span></p>
<p class="bodytext"><a name="para522"></a><span class="paranum">৫২২</span>. দ্বিপাদং চোরে। তং করোতীতি <span class="bld">তক্করো,</span> থেয্যত্থং ৰা তক্কযতীতি <span class="bld">তক্করো। তক্ক</span> ৰিতক্কে, অরো। <span class="bld">মুস</span> <a name="M0.0351"></a> থেয্যে, কত্তরি ণ্ৰু। <span class="bld">চুর</span> থেয্যে, ণো, চুরা থেয্যসীলমস্সেতি ৰা <span class="bld">চোরো,</span> ণো। <span class="bld">থেন</span> চোরিযে, চুরাদি, অ। একং অসহাযং অগারং গেহং একাগারং, <span class="bld">তং</span> পযোজনং যস্স <span class="bld">একাগারিকো,</span> ইকো। মোসত্থিনো হ্যেকাগারং পযোজনং। <span class="bld">সমা</span>তি তুল্যত্থা। দস্সুপ্যত্র। <span class="bld">দংস</span> দংসনে, সু, নিগ্গহীতলোপো।</p>
<p class="bodytext">তিকং থেয্যক্রিযাযং। থেনস্স কম্মং <span class="bld">থেয্যং,</span> চোরস্স কম্মং <span class="bld">চোরিকা।</span> মুসনং <span class="bld">মোসো,</span> ভাৰে ণো। <span class="bld">ৰে</span> তন্তসন্তানে, <span class="bld">ৰেমো,</span> অনিত্থী। ৰাযনত্থো দণ্ডকো <span class="bld">ৰাযনদণ্ডকো,</span> ৰাসরদণ্ডকোপি।</p>
<p class="bodytext"><a name="para523"></a><span class="paranum">৫২৩</span>. তিকং সুত্তে। <span class="bld">সুচ</span> গতিযং, তো। <span class="bld">তনু</span> ৰিত্থারে, তু, তন্তু পুমে, তন্তপযোজনত্তা <span class="bld">তন্তং। লেপ্যাদিকম্মনি</span> লেপনাদিক্রিযাযং <span class="bld">পোত্থ</span>সদ্দো ৰত্ততি। <span class="bld">আদি</span>না পোত্থলিকাদিলিখনকম্মং গয্হতে, <span class="bld">পুস</span> স্নেহসেচনপূরণেসু, ভাৰে থো। অথ ৰা <span class="bld">লেপ্যাদিকম্মনি</span> কম্মকারকভূতে লেপিতব্বাদিম্হি <span class="bld">পোত্থ</span>সদ্দো, তদা কম্মনি থো, <span class="bld">পোত্থং।</span></p>
<p class="bodytext">ৰত্থদন্তকট্ঠসিঙ্গাদিপোত্থলিকাযং <span class="bld">পঞ্চালিকা</span>দিদ্বযং। পঞ্চঙ্গানি যস্সা সন্তি সজীৰস্সেৰাতি <span class="bld">পঞ্চালিকা,</span> ইকো। মজ্ঝে লকারাগমো। পোত্থেন ৰত্থেন অলঙ্করিযত্তা <span class="bld">পোত্থলিকা। অল</span> ভূসনে, ণ্ৰু। ‘‘চতুরো জনা পোত্থকমগ্গহেসু’’ন্তি এত্থ <span class="bld">পোত্থক</span>সদ্দেন ৰত্থং ৰুত্তং, <span class="bld">পোত্থ</span>সদ্দোযেৰ হি সকত্থে <span class="bld">ক</span>পচ্চযেন ‘‘পোত্থকো’’তি ৰুত্তো। ‘‘পুত্তলিকা’’তিপি পাঠো, পুত্তো ৰিয অলঙ্করীযতেতি পুত্তলিকা, পুত্তিকাপ্যত্র।</p>
<p class="bodytext"><a name="para524"></a><span class="paranum">৫২৪</span>. যং <a name="M0.0352"></a> <span class="bld">কূপতো</span> আৰাটতো <span class="bld">অম্বুনো</span> জলস্স <span class="bld">উব্বাহনং</span> উদ্ধারণং ভৰে, তং ‘‘উগ্ঘাটনং, ঘটীযন্ত’’মিতি চোচ্চতে। উদ্ধং ঘটীযতি উদকন্তি <span class="bld">উগ্ঘাটনং,</span> যু। <span class="bld">ঘট</span> চেতাযং, ঘটীযেৰ উদ্ধাধোগমনৰসেন গমনতো <span class="bld">ঘটীযন্তং, যা</span> গতিপাপুণনেসু, অন্তো, তো ৰা।</p>
<p class="bodytext">দ্বযং মঞ্জুসাযং, যা কট্ঠেহি করীযতি। <span class="bld">মন</span> ঞাণে, সো, জুমজ্ঝো <span class="note">[মনিস্স জূক (ণ্বাদি ২১৫) উণাদিৰুত্তিযং ৪.৭৭ সুত্তে চ পস্সিতব্বং]</span>, <span class="bld">পেল</span> গতিযং, <span class="bld">পে</span> পালনে ৰা, লো, ল়ত্তং, <span class="bld">পেল়া, পল</span> রক্খণে ৰা, কত্তরি অ, অস্সে, <span class="bld">পেল়া।</span> তিকং পচ্ছিযং। <span class="bld">পিট</span> সঙ্ঘাতে, ণ্ৰু, <span class="bld">পিটকো,</span> ৰুদ্ধিম্হি <span class="bld">পেটকো। পস</span> পালনে, ছি, <span class="bld">পচ্ছি,</span> ইত্থিযং।</p>
<p class="bodytext"><a name="para525"></a><span class="paranum">৫২৫</span>. দ্বযং কাজে। ৰিৰিধং ভারমাভঞ্জন্তি ওলম্বন্তি যস্সং <span class="bld">ব্যাভঙ্গী। কজ্জ</span> ব্যধনে, কত্তরি ণো, একস্স <span class="bld">জ</span>স্স লোপো, <span class="bld">কচ</span> বন্ধনে ৰা, অধিকরণে ণো, <span class="bld">চ</span>স্স <span class="bld">জো, কাজো,</span> কাচোপি। <span class="bld">অত্র</span> কাজে <span class="bld">অৰলম্বনং</span> ৰেত্তাদিৰিকতি সিক্কা নাম। <span class="bld">সক</span> সত্তিযং, কত্তরি কো, উপান্তস্সি, <span class="bld">সিক্কা,</span> কাজোপি।</p>
<p class="bodytext">দ্বযং উপাহনে। উপনয্হতে বন্ধীযতেতি <span class="bld">উপাহনো,</span> ৰণ্ণৰিপরিযযো, রস্সস্স দীঘতা, <span class="bld">ৰা</span>কারেন উপাহনং। পজ্জতে <a name="M0.0353"></a> যায <span class="bld">পাদু,</span> উ, <span class="bld">পাদু</span> ইত্থী, ‘‘পন্নদ্ধী পাদুকা পাণিহিতা পদরথী’’তিপি <span class="bld">তিকণ্ডসেসো</span> <span class="note">[তিকণ্ডসেস ২.১০.১৩]</span> <span class="bld">। তব্ভেদা</span> তস্সুপাহনস্স ভেদা ৰিসেসা পাদুকা নাম, <span class="bld">পদ</span> গমনে, ণুকো, <span class="bld">পাদুকা,</span> বহুপটলা চম্মমযা কট্ঠমযাত্যেকে।</p>
<p class="bodytext"><a name="para526"></a><span class="paranum">৫২৬</span>. তিকং চম্মরজ্জুযং। <span class="bld">ৰর</span> ইচ্ছাযং, <span class="bld">ৰর</span> সংৰরণে ৰা, ছদাদীহি তত্রণ। <span class="bld">ৰরত্তা,</span> ৰরত্তং, ৰরত্রা, ৰরত্রম্পি। <span class="bld">ৰদ্ধ</span> ৰদ্ধিযং, সকত্থে কো, <span class="bld">ৰদ্ধিকা।</span> নয্হতে বন্ধীযতে যায <span class="bld">নদ্ধী, নহ</span> বন্ধনে, তো, নদাদি।</p>
<p class="bodytext">দ্বযং অগ্গিদীপনে। <span class="bld">ভস</span> ভাসদিত্তীসু, দিব্বতে অগ্গি যায <span class="bld">ভস্তা,</span> তো, ত্রণম্হি ভস্ত্রা, নদাদিনো আকতিগণত্তা ঈপচ্চযাভাৰো। চম্মমযং পসিব্বকং <span class="bld">চম্মপসিব্বকং,</span> চম্মপসিব্বকাপি।</p>
<p class="bodytext">তেজসে সুৰণ্ণাদিকে আৰত্যতে যত্র, সা সোণ্ণাদ্যাৰত্তনী মূসা নাম, <span class="bld">মুস</span> থেয্যে, অ, <span class="bld">মূসা,</span> দীঘাদি। কলাদিকং যাৰ পাদেন নামং। <span class="bld">কুট</span> ছেদনে, করণসাধনং, <span class="bld">কূটং,</span> দীঘাদি, <span class="bld">ৰা</span>কারেন কূটো। অযসো, অযোমযো ৰা ঘনো <span class="bld">অযোঘনো।</span></p>
<p class="bodytext"><a name="para527"></a><span class="paranum">৫২৭</span>. কম্মারানং ভণ্ডং <span class="bld">কম্মারভণ্ডং।</span> সঙ্গম্ম ডংসতীতি <span class="bld">সণ্ডাসো,</span> ণো, নিগ্গহীতলোপো, সণ্ডাসো, যেনাদিত্তলোহাদি <a name="M0.0354"></a> গয্হতে। দ্বযং অধোভাগট্ঠে অযোঘনে। <span class="bld">মুদ</span> সংসগ্গে, থি, <span class="bld">মুট্ঠি,</span> ইত্থী। অধিকরোতি যস্সং <span class="bld">অধিকরণী,</span> যু, নদাদি।</p>
<p class="bodytext"><span class="bld">তব্ভস্তা</span> তেসং কম্মারানং ভস্তা অগ্গিদীপনী গগ্গরী নাম, যা ‘‘উক্কা’’তিপি ৰুচ্চতি, সা চ নারী, ‘‘গগ্গ’’ইতি সদ্দং রাতীতি <span class="bld">গগ্গরী,</span> মন্থনিযম্পি। দ্বযং খুদ্দকসত্থে। <span class="bld">সস</span> হিংসাযং, থো। পিযম্পি ফালেতীতি <span class="bld">পিপ্ফলং, ফল</span> ৰিদারণে।</p>
<p class="bodytext"><a name="para528"></a><span class="paranum">৫২৮</span>. দ্বযং নিকসে। <span class="bld">সা</span> তনুকরণে, যু, <span class="bld">ণ</span>ত্তং, নিকসতে পরিক্খ্যতে সুৰণ্ণন্তি <span class="bld">নিকসো।</span> কসোপি। সূচিযা নাসাৰিজ্ঝনং আরা, <span class="bld">অর</span> গমনে, আ, <span class="bld">আরা,</span> চম্মকারানং চম্মৰেধনেপি <span class="bld">আরা,</span> ‘‘তিকং সূচিয’’ন্তি কেচি।</p>
<p class="bodytext">দ্বযং খরপত্তে। খরসম্ফস্সতায <span class="bld">খরো।</span> ‘‘ক’’ইতি কচতি পাটযতি <span class="bld">ককচো,</span> অনিত্থী, ‘‘ককচং খরপত্তঞ্চে’’ত্য<span class="bld">মরমালাযং</span> নপুংসককণ্ডং। <span class="bld">ৰচ্ছাযনসত্থে</span> ৰুত্তা গীতৰজ্জাদিকা ৰিজ্জা চতুসট্ঠিক্রিযা, তথা আলিঙ্গনচুম্বনাদিকা চ অব্ভন্তরা চতুসট্ঠিক্রিযা <span class="bld">কলা</span>সদ্দেনোচ্চতে। <span class="bld">আদি</span>না যং তত্র ৰুত্তং কারুকম্মং, তং গয্হতে, তং সব্বম্পি কলাদিকং <span class="bld">কম্মং</span> ক্রিযা <span class="bld">সিপ্পং</span> নাম, <span class="bld">সী</span> সযে, পো, <span class="bld">সপ্প</span> গমনে ৰা, উপান্তস্সি, <span class="bld">সিপ্পং।</span></p>
<p class="bodytext"><a name="para529-530"></a><span class="paranum">৫২৯-৫৩০</span>. পতিসদিসং <a name="M0.0355"></a> যং সিলাদিনা পতিরূপকং করীযতে, তত্র <span class="bld">পটিমা</span>দিচতুক্কং। <span class="bld">মা</span> মানে, মানমত্র সদিসীকরণং, কত্তরি, করণে ৰা অ, <span class="bld">পটিমা,</span> নারী। <span class="bld">ৰমু</span> উগ্গিরণে, বো, <span class="bld">ই</span>ত্তং, <span class="bld">পটিবিম্বং। ধা</span> ধারণে, ই, <span class="bld">পটিনিধি,</span> দ্বীসু। পটিমানং, পটিযাতনা, পটিচ্ছাযা, পটিকতিপ্যত্র।</p>
<p class="bodytext">পজ্জং সদিসে, তত্র <span class="bld">সমা</span>দযো কেৰলা অপি তীসু, সদিসত্থে চ ৰত্তন্তি, <span class="bld">সন্নিকাসো,</span> পন অন্তে তযো চ উত্তরপদীভূতা, তং যথা – তেন সমো’যং <span class="note">[তংসমো’যং (?)]</span>, তংসমমিদং, তংসন্নিকাসো ইচ্চাদি <span class="note">[অমূ নিভাদযো উত্তরপদট্ঠা এৰ সদিসৰচনা ৰাচ্চলিঙ্গা সিযুং যথা ‘‘পিতুনিভো পুত্তো, মাতুনিভা কঞ্ঞা, দেৰনিভম- পচ্চ’’মিতি, ব্যাখ্যাসুধা ২.১০.৩৭]</span>। <span class="bld">সম</span> ৰেলম্বে, অ। পতিরূপকং ভজতীতি <span class="bld">পটিভাগো,</span> ণো, <span class="bld">কাস</span> দিত্তিযং, অ, <span class="bld">সন্নিকাসো।</span> সমানমিৰ নং দিস্সতীতি <span class="bld">সরিক্খকো, সমান</span>স্স <span class="bld">সো, দি</span>স্স <span class="bld">রি, স</span>স্স <span class="bld">ক্খো,</span> সকত্থে কো, <span class="bld">সরিক্খকো। সম</span> ৰেলম্বে, যু, <span class="bld">সমানো,</span> সহ মানেনাতি ৰা <span class="bld">সমানো।</span> সমানং কত্বা নং পস্সতীতি <span class="bld">সদিসো, সমান</span>স্স <span class="bld">সো।</span> পরিচ্ছেদসধম্মা তুল্যাধিট্ঠিতায সম্মিতো পরিচ্ছিন্নো <span class="bld">তুল্যো,</span> সম্মিতত্থে যো, <span class="bld">অ</span>পচ্চযে তুলোপি। <span class="bld">ভা</span> দিত্তিযং <a name="M0.0356"></a>, <span class="bld">সন্নিভো, নিভো</span> চ। ভূত রূপাদযোপ্যত্র, যথা পিতুভূতো, মাতুরূপো।</p>
<p class="bodytext">তিকং উপমানে। উপমীযতে যেন <span class="bld">ওপম্মং,</span> মন, <span class="bld">উপ</span>পুব্বো <span class="bld">মা</span> মানে, <span class="bld">যু</span>পচ্চযে <span class="bld">উপমানং,</span> ইত্থিযমতি অ, <span class="bld">উপমা,</span> উপমানোপমেয্যানং সধম্মত্তেপ্যযং, ৰুত্তঞ্চ ‘‘উপমানোপমেয্যানং, সধম্মত্তং সিযোপমা’’তি <span class="note">[সুবোধালঙ্কার ১৭৬ গাথা]</span>। ‘‘যেনোপমীযতে, যা চোপমীযতে, তেস্বপি <span class="bld">ওপম্মা</span>দিত্তয’’ন্ত্য<span class="bld">মরসীহো</span> <span class="note">[ব্যাখ্যাসুধা ২.১০.৩৬]</span>।</p>
<p class="bodytext"><a name="para531"></a><span class="paranum">৫৩১</span>. চতুক্কং ৰেতনে। ভরতি কম্মকরে যায, সা <span class="bld">ভতি,</span>তি। <span class="bld">ৰিস</span> পেরণে, পেরণং গমনাদীসু নিযোজনং, করণে ণো, <span class="bld">নিব্বেসো,</span> নিৰেসোপি। <span class="bld">ৰী</span> গমনে, তনো। মূলেন সমিতং <span class="bld">মূল্যং, মূল</span> পতিট্ঠাযং ৰা, করণে যো।</p>
<p class="gatha1">‘‘কম্মঞ্ঞা তু ৰিধা ভচ্চা, ভতযো ভম্মৰেতনং।</p>
<p class="gathalast">ভরণ্যং ভরণং মূল্যং, নিব্বেসো পণমিচ্চপী’’॥ –</p>
<p class="bodytext">ত্য<span class="bld">মরসীহো</span> <span class="note">[অমর ২০.৩৮-৯]</span>।</p>
<p class="bodytext">দ্বযং জূতে। <span class="bld">জু</span> গতিজৰনেসু, তো, দীঘাদি, <span class="bld">জূতং, জুত</span> দিত্তিযং ৰা, করণে অ। কিতৰস্স জূতকারস্স কম্মং <span class="bld">কেতৰং,</span> ণো। অক্খৰতী, পণোপ্যত্র। অক্খা পাসকা উপাযত্থেন অস্সং সন্তীতি, ৰন্তু, সভাৰতো ইত্থিত্তং। পণো অট্টো, তংযোগা <span class="bld">পণো।</span></p>
<p class="bodytext">পঞ্চকং <a name="M0.0357"></a> জূতকারে। ধাৰন্তী অত্তি ধুত্তি, নিপাতনা, তংযোগা <span class="bld">ধুত্তো,</span> ণো, <span class="bld">ধূ</span> কম্পনে ৰা, তো, রস্সো, <span class="bld">ধুত্তো,</span> সব্বকীল়াদিপসুতেপ্যযং। অক্খেসু ধুত্তো <span class="bld">অক্খধুত্তো।</span> মরিযাদমতিক্কম্ম কীল়াদিপসুতো হি ‘‘ধুত্তো’’তি ৰুচ্চতি। কিতৰং অস্সত্থীতি <span class="bld">কিতৰো,</span> নিপাতনা, <span class="bld">কিত</span> নিৰাসে ৰা, অৰো। অক্খেহি জূতেহি দিব্বতীতি <span class="bld">অক্খদেৰী,</span> ণী।</p>
<p class="bodytext"><a name="para532"></a><span class="paranum">৫৩২</span>. দ্বযং পাটিভোগে, পটিভুঞ্জতি পালযতীতি <span class="bld">পাটিভোগো, ভুজ</span> পালনে, ণো। পটিভৰতীতি <span class="bld">পটিভূ।</span> দ্বযং চতুৰীসতিপাসকে, যেন জূতকারা দিব্বন্তি। <span class="bld">অক</span> কুটিলাযং গতিযং, খো, <span class="bld">অক্খো। পস</span> বাধনফুসনেসু, ণ্ৰু। দেৰনোপ্যত্র। দিব্বন্তি যেন <span class="bld">দেৰনো, দিৰু</span> কীল়াযং, যু।</p>
<p class="bodytext">সারফলকে <span class="bld">অট্ঠাপদং,</span> পুমে, নপুংসকে ৰা, অট্ঠপদান্যস্স <span class="bld">অট্ঠাপদং।</span> দেসন্তরে হি চতুরঙ্গস্সেৰ পট্টিকাযং পাসকজূতম্পি ৰত্ততে, সঞ্ঞাযং <span class="bld">অট্ঠ</span>সদ্দস্স উত্তরপদে রস্সস্স দীঘতা <span class="note">[পাণিনি ৬.৩.১২৫]</span>। অট্ঠপদম্পি। পট্টে ইতো চিতো চ সরন্তি পরিৰত্তন্তীতি সারিনো, তেসং ফলকং <span class="bld">সারিফলকং,</span> সকত্থে কো।</p>
<p class="bodytext">দ্বযং অব্ভুতে, যেন সতাদিলাভজানিৰসেন জূতকারাদীনং জযপরাজযা হোন্তি। <span class="bld">পণ</span> ব্যৰহারে, অ, <span class="bld">পণো,</span> পনোপি। <span class="bld">অব্ভ</span> গমনে, তো, <span class="bld">অভি</span> সদ্দে ৰা, তো, অসরূপদ্বিত্তং, অব্ভতোপি।</p>
<p class="bodytext"><a name="para533"></a><span class="paranum">৫৩৩</span>. নানাদব্বকতে <a name="M0.0358"></a> <span class="bld">মদিরাবীজে</span> সুরাবীজে <span class="bld">কিণ্ণা,</span> কিরন্তি নানাদব্বানি মিস্সীভৰন্ত্যস্সং <span class="bld">কিণ্ণা,</span> তো। <span class="bld">মধ্বাসৰে</span> মধুকপুপ্ফকতে মজ্জে <span class="bld">মধু</span> মতং, মধুকপুপ্ফং <span class="bld">মধু,</span> তপ্পকতত্তা মধু, মধুকতেপি মজ্জে মধু মধ্বাসৰা ৰুত্তা, মাধৰকো, মাধ্ৰিকম্পি, অদ্বীস্বিদং।</p>
<p class="bodytext"><span class="bld">সুরা</span>ন্তং মজ্জে। <span class="bld">মদ</span> উম্মাদে, করণে ইরো। ৰরুণো নাম একো জনো, তেনেৰ পঠমং দিট্ঠত্তা ৰরুণতো জাযতীতি <span class="bld">ৰারুণী,</span> ণী, <span class="bld">ৰর</span> পত্থনাযং ৰা, কম্মে যু, অস্সু, নদাদি। মজ্জন্তে যেন <span class="bld">মজ্জং,</span> ৰজাদিনা যো, <span class="bld">দ্য</span>স্স <span class="bld">জ্জো</span> চ। <span class="bld">সু</span> অভিসৰে, রো, <span class="bld">সু</span> সৰনে ৰা, <span class="bld">সুরা।</span> হলিপ্পিযা, হালা, গন্ধোত্তমা, পসন্না, ইরা, কাদম্বরীপ্যত্র। হলিনো বলভদ্দস্স পিযা রুচ্চা <span class="bld">হলিপ্পিযা। হল</span> ৰিলেখনে, ণো, <span class="bld">হালা। ই</span> গমনে, রো, <span class="bld">ইরা।</span> পঠম’মযং গোমন্থ পব্বতে কদম্বকোটরে ভৰা <span class="bld">কাদম্বরী,</span> তথা চাগমো ‘‘কদম্বকোটরে জাতা, তেন কাদম্বরী মতা’’তি <span class="note">[চিন্তামণিটীকা ২০.৩৯]</span>।</p>
<p class="bodytext">দ্বযং তালাদিরসজে। আসৰন্তি মানপুরিসমদাদযো যেনাতি <span class="bld">আসৰো।</span> মদং জনেতীতি <span class="bld">মেরযং,</span> ণেয্যো, অস্সে, <span class="bld">দ</span>স্স <span class="bld">রো</span> চ। সীধুপ্যত্র। মজ্জৰিসেসেপি তযমিদং ৰদন্তি, ৰুত্তঞ্চ –</p>
<p class="gatha1">‘‘সীধুউচ্ছুরসে পক্কে, অপক্কে আসৰো ভৰে।</p>
<p class="gathalast">মেরযং ধাতকীপুপ্ফ-গুল়ধঞ্ঞম্বিলোট্ঠিত’’ন্তি <span class="note">[চিন্তামণিটীকা ২০.৪২ ব্যাখ্যাসুধা ২.১০.৪১]</span>॥</p>
<p class="bodytext"><a name="para534"></a><span class="paranum">৫৩৪</span>. দ্বযং <a name="M0.0359"></a> পানপত্তে। <span class="bld">সর</span> গতিযং, ণ্ৰু। <span class="bld">সর</span> গতিহিংসাচিন্তাসু ৰা। <span class="bld">চস</span> ভক্খনে, ণ্ৰু, দ্বযংপ্যনিত্থী। সীধুম্হি চ <span class="bld">সরকো।</span></p>
<p class="bodytext">দ্বযং পানমণ্ডলে। আপিৰন্তি সংভূয পিৰন্ত্যস্মিং <span class="bld">আপানং,</span> যু। পানস্স মণ্ডলং কোট্ঠং <span class="bld">পানমণ্ডলং।</span></p>
<p class="bodytext"><a name="para535"></a><span class="paranum">৫৩৫</span>. সমত্তলিঙ্গাসঙ্গহতো অসম্পুণ্ণতং পরিহরতি। <span class="bld">অত্র</span> অস্মিং ৰগ্গে <span class="bld">যে যোগিকা</span> সদ্দাৰেণিকমাযাকারচোরঅক্খদেৰিপ্পভুতযো পুমে <span class="bld">ভূরিপ্পযোগত্তা</span> পচুরপ্পযোগদস্সনতো <span class="bld">একস্মিং</span> লিঙ্গে পুমে <span class="bld">ঈরিতা</span> কথিতা, তে <span class="bld">তদ্ধম্মত্তা</span> তংযোগৰসা একক্রিযাকারিত্তা <span class="bld">অঞ্ঞৰুত্তিযং</span> ততো অঞ্ঞত্র ইত্থাদীসু ৰুত্তিযং সত্যং <span class="bld">লিঙ্গন্তরেপি</span> ইত্থিলিঙ্গাদোপি <span class="bld">নেয্যা</span> উপনীযা, তং যথা – মাযাকারী ইত্থী, মাযাকারমিদং কুলমিচ্চাদি। যে ত্বযোগিকা <span class="bld">মাগধমালিককুম্ভকারা</span>দযো, তে জাতিৰচনত্তা <span class="bld">সুদ্দা</span>দযো ৰিয দ্বীসূতি।</p>
<p class="centered">সুদ্দৰগ্গৰণ্ণনা নিট্ঠিতা।</p>
<p class="centered">চতুব্বণ্ণৰগ্গৰণ্ণনা সমত্তা।</p>
<p class="title">৫. অরঞ্ঞৰগ্গৰণ্ণনা</p>
<p class="bodytext"><a name="para536"></a><span class="paranum">৫৩৬</span>. সত্তকং <a name="M0.0360"></a> ৰনে। <span class="bld">অর</span> গমনে, অঞ্ঞো, <span class="bld">অরঞ্ঞং।</span> কেন জলেন অননং পাণমনস্স <span class="bld">কাননং, দা</span> অৰখণ্ডনে, <span class="bld">দা</span> ছেদনে ৰা। অধিকরণে ণো, ‘‘আকারন্তানমাযো’’তি আযো। <span class="bld">দয</span> দানগতিহিং সাদানেসু ৰা, ণো, <span class="bld">গহ</span> উপাদানে <span class="note">[গাহূ ৰিলোল়নে (?)]</span>, অধিকরণে যু। <span class="bld">ৰপ</span> বীজনিক্খেপে, ইনো, অস্সিত্তং। <span class="bld">ৰন</span> সম্ভত্তিসদ্দেসু, কত্তরি অ, <span class="bld">ৰনং।</span> অটা অৰযৰো সেলা অত্রেতি <span class="bld">অটৰি,</span> ই, <span class="bld">ঈ</span>ম্হি অটৰী।</p>
<p class="bodytext">মহাপদুমলতাৰনং <span class="bld">মহারঞ্ঞং,</span> নদাদি, অনন্তো চ, <span class="bld">অরঞ্ঞানী।</span></p>
<p class="bodytext"><a name="para537"></a><span class="paranum">৫৩৭</span>. নগরতো নাতিদূরস্মিং ঠানে সন্তেহি অভিরোপিতো <span class="bld">তরুসণ্ডো</span> পূগপনসাদিতরুসমূহো অত্থি, সো ‘‘উপৰন’’ন্তি চোচ্চতে, কিত্তিমৰনমেতং। আরমন্ত্যস্মিন্তি <span class="bld">আরামো,</span> ণো। উপগতং, উপরোপিতং ৰা ৰনং <span class="bld">উপৰনং।</span></p>
<p class="bodytext"><a name="para538"></a><span class="paranum">৫৩৮</span>. <span class="bld">সব্বসাধারণং</span> সব্বলোকেহি সাধারণোপভোগং <span class="bld">রঞ্ঞং</span> রাজূনং অরঞ্ঞং ‘‘উপৰনং, উয্যান’’মিত্যুচ্চতে, উল্লোকেন্তা <a name="M0.0361"></a> যন্তি জনা এতস্মিন্তি <span class="bld">উয্যানং,</span> যু। আকীল়োপ্যত্র।</p>
<p class="bodytext"><span class="bld">তদেৰ</span> রাজোপৰনমেৰ উপকারিকাসন্নিহিতং, পুরসন্নিহিতং ৰা অন্তেপুরাচিতং <span class="bld">পমদৰনা</span>খ্যং। যত্র অন্তেপুরসহিতো এৰ রাজা ৰিহরতি, নাঞ্ঞজনপ্পৰেসো। পমদানং ইত্থীনং ৰনং <span class="bld">পমদৰনং,</span> রস্সো।</p>
<p class="bodytext"><a name="para539-540"></a><span class="paranum">৫৩৯-৫৪০</span>. সান্তরাল়া পন্তি, যথা – তরুপন্তি, পাসাদপন্তি, নিরন্তরাল়া তু রাজীতি। তত্র পঞ্চকং পন্তিযং। <span class="bld">পন</span> ব্যৰহারে, থুতিম্হি চ, <span class="bld">পন্তি। ৰী</span> গমনে, থি, <span class="bld">ৰীথি। ৰল</span> সংৰরণে, ই, <span class="bld">আৰলি।</span> আলিপি, <span class="bld">অল</span>ধাতুম্হা ই। <span class="bld">সি</span> সেৰাযং, ণি, <span class="bld">সেণি। পা</span> রক্খণে, ল়ি, <span class="bld">পাল়ি,</span> সোগতেপি। দ্বে সমা। <span class="bld">লিখ</span> লেখনে, অ। <span class="bld">রাজ</span> দিত্তিযং, ই।</p>
<p class="bodytext">তিপাদং রুক্খমত্তে। পাদেন মূলেন পিৰতীতি <span class="bld">পাদপো,</span> ণো। ৰিটপযোগা <span class="bld">ৰিটপী। রুক্খ</span> ৰরণে, অ, <span class="bld">রুহ</span> জননে ৰা, খো, <span class="bld">হ</span>স্স <span class="bld">কো। ন</span> গচ্ছতীতি <span class="bld">অগো। সল</span> গমনে, ণো, সারৰন্ততায ৰা সারো, সো এৰ <span class="bld">সালো,</span> অঞ্ঞত্রোপচারা। মহিযং রুহতীতি, অ। <span class="bld">দু</span> গতিযং, মো। <span class="bld">তর</span> তরণে, উ। কুতো ভূমিতো জাযতীতি <span class="bld">কুজো,</span> অঙ্গারেপি। সাখাযোগতো <span class="bld">সাখী।</span></p>
<p class="bodytext"><span class="bld">গমু</span> <a name="M0.0362"></a> গমনে, ণো, ‘‘গমিস্সন্তো চ্ছো ৰা সব্বাসূ’’তি চ্ছো। খুদ্দো অৰুড্ঢিপ্পত্তো পাদপো <span class="bld">খুদ্দপাদপো।</span> যে রুক্খা <span class="bld">পুপ্ফং ৰিনা</span> অপুপ্ফকা ফলন্তি, <span class="bld">তে</span> অস্সত্থোদুম্বরপনসাদযো ‘‘ৰনপ্পতী’’তি ৰুচ্চন্তি, ৰনানং পতি <span class="bld">ৰনপ্পতি।</span> পুপ্ফতো জাতফলা পন অম্বখজ্জূরাদযো ৰানপ্পতযো। ৰনপ্পতিম্হি ভৰা <span class="bld">ৰানপ্পতযো।</span></p>
<p class="bodytext"><a name="para541"></a><span class="paranum">৫৪১</span>. যো ফলপাকাৰসানে মরতি, সো কদলীধঞ্ঞাদিকো ওসধি নাম ভৰে, ওসো ধীযতে যস্সং <span class="note">[ওসো গ্লোসো দিত্তিব্বা ধীযতে’ত্র ব্যাখ্যাসুধা ২.৪.৬]</span>, সা <span class="bld">ওসধি,</span> ই। <span class="bld">সা</span>সদ্দো <span class="bld">ওসধি</span>সদ্দস্স ইত্থিলিঙ্গত্তদীপকো।</p>
<p class="bodytext">দ্বযং উতুপ্পত্তেপি ফলহীনে। <span class="bld">ৰন</span> যাচনে, ঝো, <span class="bld">ৰঞ্ঝা,</span> ৰধতি ফলন্তি ৰা <span class="bld">ৰঞ্ঝা, ৰজা</span>দিনা যো, <span class="bld">ঝ</span>স্স <span class="bld">ঝো,</span> নিগ্গহীতাগমো চ। ন ৰিজ্জতি ফলমেতিস্সাতি <span class="bld">অফলা,</span> দ্বে তীসু। তিকং ৰত্তমানফলে রুক্খাদো। ফলযোগা, ইনো, ৰন্তু, ঈ চ।</p>
<p class="bodytext"><a name="para542"></a><span class="paranum">৫৪২</span>. চতুক্কং ৰিকসিতে। <span class="bld">ফুল্ল</span> ৰিকসনে, কত্তরি তো, সঞ্জাতত্থে ৰা ইতো, <span class="bld">ফল</span> ৰিসরণে ৰা, ৰিসরণং ৰিকাসো, অস্সু। <span class="bld">কচ</span> বন্ধনে, <span class="bld">ৰি</span>পুব্বো ৰিকসনে, কত্তরি অ <a name="M0.0363"></a>। ৰিকচতে ৰিদলতি ৰিসিলিট্ঠদলো ভৰতীতি ৰা <span class="bld">ৰিকচো,</span> অ, <span class="bld">ৰি</span>সদ্দো ৰিসিলেসজোতকো। <span class="bld">কস</span> গমনে, তো। দলানং অঞ্ঞমঞ্ঞং ৰিসিলেসতো সমুদাযো ‘‘ৰিকসিতো’’ত্যুচ্চতে। ফুটোপ্যত্র। <span class="bld">ফুট</span> ৰিকসনে।</p>
<p class="bodytext">পাদো রুক্খগ্গে। ‘‘ন না’গ্গং সিখরং সিরো’’তি ৰোপালিতৰচনতো ‘‘সিরসো অগ্গ’’ন্তি ন ছট্ঠীসমাসো। সিরো ৰুত্তো। <span class="bld">অজ</span> গমনে, গো, <span class="bld">অগ্গং,</span> সেট্ঠে তীসু। <span class="bld">সী</span> সযে, খরো, সিখা ৰা চূল়া, সা ৰিয জাযতীতি <span class="bld">সিখরো।</span> দ্বযং সাখাযং। <span class="bld">সাখ</span> ব্যাপনে, অ। ‘‘লতা ৰল্লী সমাখ্যাতা, লতা সাখা চ সাখিন’’ন্তি <span class="bld">লতা</span> নানত্থা। <span class="bld">লা</span> আদানে, তো, রস্সো।</p>
<p class="bodytext"><a name="para543"></a><span class="paranum">৫৪৩</span>. ছক্কং পত্তে। দলতি ৰিকসতীতি <span class="bld">দলং,</span> অ। <span class="bld">লস</span> কন্তিযং, পকারেন লসতীতি <span class="bld">পলাসো,</span> ণো। <span class="bld">ছদ</span> সংৰরণে, ছাদীযতে যেন <span class="bld">ছদনং,</span> যু। পূরযতীতি <span class="bld">পণ্ণং,</span> নিপাতনা, <span class="bld">পত</span> অধোগমনে ৰা, পতত্যচিরেন <span class="bld">পণ্ণং, পত্ত</span>ঞ্চ, তো, পুমে। সঞ্ঞাযং <span class="bld">ণ</span>ম্হি <span class="bld">ছদো।</span></p>
<p class="bodytext">দ্বযং পত্তাদিসঙ্ঘাতৰতি সাখায পব্বে। <span class="bld">পল্ল</span> গমনে, অৰো। <span class="bld">কিস</span> গমনে, যো, <span class="bld">লা</span>গমো মজ্ঝে। দ্বযং অঙ্কুরে। নৰো এৰ উব্ভিতো উগ্গতো <span class="bld">নৰুব্ভিন্নো। অঙ্ক</span> লক্খণে, উরো।</p>
<p class="bodytext"><a name="para544"></a><span class="paranum">৫৪৪</span>. পক্কং যাৰ পাদেন নামং। ৰিকাসো মুখপবুদ্ধকলিকাযং মকুল়াদিদ্বযং। <span class="bld">মুচ</span> মোচনে, উলো, উস্সত্তং, <span class="bld">চ</span>স্স <span class="bld">কো, মকুল়ং,</span> মকুল়ো ৰা। <span class="bld">কুট</span> ছেদনে, মলো, অস্সু, <span class="bld">কুটুমলো,</span> কুতুমলোপি। পুপ্ফস্স চ ফলস্স চ পকতিভূতে <a name="M0.0364"></a> জালপত্তে <span class="bld">খারকা</span>দিদ্বযং। <span class="bld">খুর</span> ৰিনাসে। ণ্ৰু। <span class="bld">জল</span> ধঞ্ঞে, সকত্থে কো। <span class="bld">জালকং</span> নপুংসকে। দ্বযং জালকতো পৰুদ্ধে পুপ্ফে, ফলে চ। <span class="bld">কল</span> সঙ্খ্যানে, ণ্ৰু, <span class="bld">কুর</span> সদ্দে, ণ্ৰু।</p>
<p class="bodytext"><span class="bld">পুপ্ফাদিবন্ধনং</span> পুপ্ফফলানং বন্ধনং <span class="bld">ৰণ্টং</span> নাম। বন্ধীযতে যেন <span class="bld">ৰণ্টং,</span> ৰজাদি।</p>
<p class="bodytext"><a name="para545"></a><span class="paranum">৫৪৫</span>. তিকং পুপ্ফে। <span class="bld">পসু</span> পাণিগব্ভৰিমোচনে, ণো। খপণকভাসায রুক্খোপি পাণি, ৰুদ্ধাদি, <span class="bld">পসৰো। কুস</span> অক্কোসে, উমো, <span class="bld">কস</span> গমনে ৰা, <span class="bld">কাস</span> দিত্তিযং ৰা, উমো, রস্সো। <span class="bld">পুপ্ফ</span> ৰিকসনে, পুপ্ফতীতি, অ। <span class="bld">পুপ্ফজো</span> রজো পুপ্ফধূলী <span class="bld">পরাগো</span> নাম, <span class="bld">রন্জ</span> রঙ্গে, ণো।</p>
<p class="bodytext">মধুরপুপ্ফরসো মকরন্দো নামাতি মতং। মক্খিকা রমন্তি যস্মিং <span class="bld">মকরন্দো,</span> ৰজাদি। দ্বযং কলিকাভি আকিণ্ণে পরিণাযৰতি। <span class="bld">থু</span> অভিত্থৰে, ণ্ৰু, <span class="bld">থৰকো। গুধ</span> পরিৰেধনে, ণ্ৰু, <span class="bld">ধ</span>স্স <span class="bld">ছো, গোচ্ছকো।</span></p>
<p class="bodytext"><a name="para546-547"></a><span class="paranum">৫৪৬-৫৪৭</span>. <span class="bld">আমে</span> অপক্কে ফলে সলাটু উত্তো, <span class="bld">সলাট</span> বাল্যপরিভাসনেসু, উ, ৰিজ্জমানবাল্যতায <span class="bld">সলাটু</span> <a name="M0.0365"></a>। পক্কন্তু ফলং নিপ্পরিযাযেন ‘‘ফল’’মিত্যুচ্চতে, তেন ‘‘আমস্মিং ফলৰোহারো রূল়্হিযা পৰত্ততী’’তি ঞাতব্বো, <span class="bld">ফল</span> নিপ্ফত্তিযং, নিপ্ফত্তি চাত্র সুপক্কত্তং, সুক্খে তু ফলে ৰানো। তত্র সলাটু ৰানা তীসু, যথা সলাটু জম্বূ, সলাটৰো মাসা, সলাটূনি কুম্ভণ্ডানি, ৰানা হরীটকী, ৰানো মুগ্গো, ৰানমম্বং।</p>
<p class="bodytext"><span class="bld">চম্পকাদি</span> চম্পকং করৰীরং কদম্বকং অসোকং কণ্ণিকারং চম্পকাদীনং পুপ্ফং ৰিকারো, অৰযৰো চেতি অঞ্ঞত্থে ণো ন ভৰতি, তদন্ততো পুপ্ফস্সুপ্পতিততো, এৰং চম্পকাদীনি কুসুমনামানি নপুংসকে ৰত্তন্তি, <span class="bld">অম্বাদি</span> দাল়িমং নারঙ্গং আমলকং কুৰলং বদরন্তি পকত্যন্তরমেৰ ফলে ৰত্ততে, আমলকিযা কুৰলিযা বদরিযা ফলং ৰিকারো, অৰযৰো চেতি অঞ্ঞত্থে তদ্ধিতোপি নোপ্পজ্জতে, তদন্ততো ফলস্সুপ্পতিততো, এৰং অম্বাদীনি ফলনামানি নপুংসকে ৰত্তন্তি। মল্লিকাদযো কুসুমেপি ৰত্তমানা <span class="bld">সলিঙ্গা</span> পকতিলিঙ্গাঅভেদোপচারেন পৰত্তিযা, যথা – মল্লিকা জাতি, ৰনমল্লিকা ইচ্চাদি। ৰীহযোপ্যভেদোপচারেন ফলেপি সলিঙ্গা, যথা মাসস্স ফলং মাসো, মুগ্গস্স ফলং মুগ্গো, এৰং যৰো, তিলো, অতসী, কঙ্গু, ধঞ্ঞং।</p>
<p class="bodytext">তিকং জম্বুযা ফলে। তত্র যদা লোকতো ফলে ৰুত্তি, তদা <span class="bld">জম্বু</span>সদ্দো পকত্যন্তরমেৰ ফলে ৰত্ততে, যদা ন ফলৰুত্তি, তদা ৰিকারে অৰযৰে ৰানো, <span class="bld">জম</span> অদনে, বূ, <span class="bld">জম্বূ,</span> পকত্যন্তরাফলে ৰুত্তি। জম্বুযা ফলং <span class="bld">জম্বুৰং।</span> জম্বু চ। লোকতো এৰ ফলেপি ৰত্তমানা হরীটক্যাদযো সভাৰতো ইত্থিযং ভৰন্তি <span class="note">[অমর ১৪.১৮-২০]</span>। হরীটকিযা ফলং হরীটকী, এৰং কোসাতকী, সল্লকী, দক্খা, কণ্ডকারিকা, সেফালিকা ইচ্চাদি, পুব্বে ৰিয ৰিকারাৰযৰত্থেসু পচ্চযাভাৰো, অস্সত্থাদিকং ছক্কমেৰ তদ্ধিতন্তং অস্সত্থাদীনং <a name="M0.0366"></a> ফলে ৰত্তমানানং নপুংসকং সিযা রূপভেদো, যথা – অস্সত্থস্স ফলং <span class="bld">অস্সত্থং,</span> ৰেণুনো ফলং <span class="bld">ৰেণৰং,</span> পিলক্খস্স ফলং <span class="bld">পিলক্খং,</span> নিগ্রোধস্স ফলং <span class="bld">নিগ্রোধং,</span> ইঙ্গুদিযা ফলং <span class="bld">ইঙ্গুদং,</span> ব্রহতিযা ফলং <span class="bld">ব্রাহতং,</span> ৰিদারী অংসুমতী গম্ভরিযাদযো মূলে, পুপ্ফেপি সলিঙ্গা <span class="note">[অমর ১৪.১৮-২০]</span>। <span class="bld">পাটলা</span>সদ্দো পন অভেদৰত্তিচ্ছাযং মূলে পুপ্ফেপি ৰত্তমানো সভাৰতো ইত্থিলিঙ্গো, ভেদৰত্তিচ্ছাযং ৰিকারে অৰযৰে ৰা <span class="bld">ণ</span>ম্হি পাটলং <span class="note">[অমর ১৪.১৮-২০]</span>। দ্বযং সাখাপল্লৰাদিসমুদাযলক্খণে আভোগে, <span class="bld">ৰিট</span> ৰেধনে, <span class="bld">ৰিট</span> অক্কোসে ৰা, অপো, <span class="bld">প</span>স্স <span class="bld">ভ</span>ত্তে <span class="bld">ৰিটভী,</span> নদাদি।</p>
<p class="bodytext"><a name="para548"></a><span class="paranum">৫৪৮</span>. <span class="bld">মূলমারব্ভ</span> মূলতো পট্ঠায <span class="bld">সাখন্তো</span> সাখাৰধি তরুস্স ভাগো <span class="bld">খন্ধো</span> নাম, যো ‘‘পকণ্ডো’’তিপি ৰুচ্চতি, <span class="bld">খনু</span> অৰদারণে, ধো, <span class="bld">খন্ধো, খাদ</span> ভক্খনে ৰা, কো, ‘‘খাদামগমানং খন্ধন্ধগন্ধা’’তি <span class="bld">খন্ধা</span>দেসো, কলোপো।</p>
<p class="bodytext"><span class="bld">রুক্খচ্ছিদ্দে</span> রুক্খাদীনং ৰিৰরে <span class="bld">কোটরো। কুট</span> ছেদনে, অরো, <span class="bld">কোটরো,</span> নিক্কুহোপি। দ্বে সমা। <span class="bld">কাস</span> দিত্তিযং, কাসতে অগ্গিনা দিপ্পতেতি <span class="bld">কট্ঠং,</span> তো, <span class="bld">ত</span>স্স <span class="bld">ট্ঠো,</span> রস্সো চ, <span class="bld">কস</span> গমনে ৰা, তো, <span class="bld">কট্ঠং। দর</span> ৰিদারণে, ণু।</p>
<p class="bodytext"><a name="para549"></a><span class="paranum">৫৪৯</span>. তিকং মূলে। <span class="bld">ৰু</span> সংৰরণে, দো, নিগ্গহীতাগমো, <span class="bld">বুধ</span> গমনে ৰা, অ, <span class="bld">ধ</span>স্স <span class="bld">দো। মূল</span> পতিট্ঠাযং, ণো, <span class="bld">পাদ</span>সদ্দেন <a name="M0.0367"></a> তপ্পরিযাযা চরণত্থা সব্বে সঙ্গহিতা, পাদসদিসত্তা <span class="bld">পাদো,</span> দ্বযং ছিন্নস্স তরুক্খন্ধস্স ভূমিট্ঠভাগে। <span class="bld">সঙ্ক</span> সঙ্কাযং, উ, <span class="bld">সক</span> সত্তিযং ৰা, নিগ্গহীতাগমো। <span class="bld">খনু</span> অৰদারণে, ণু, <span class="bld">খাণু।</span> ধুৰোপি, ধুৰতি থিরাযতেতি <span class="bld">ধুৰো, ধু</span> গতিথেরিযেসু, অ, <span class="bld">উৰা</span>দেসো।</p>
<p class="bodytext">দ্বযং ৰিদারিযাদীনং কন্দে। কুযং পথৰিযং রুহতীতি <span class="bld">কুরুহাটং,</span> অটো, <span class="bld">কন্দ</span> অব্হানে, রোদনে চ, ‘‘করহাটো’ম্বুজকন্দে, পুপ্ফরুক্খভীতেসু চে’’তি <span class="bld">নানত্থসঙ্গহে।</span> দ্বযং হলাদীনং কলীরে। <span class="bld">কল</span> সঙ্খ্যানে, ঈরো। <span class="bld">মস</span> আমসনে, থকো, মত্থকে সীসে ৰা জাতো <span class="bld">মত্থকো।</span></p>
<p class="bodytext"><a name="para550"></a><span class="paranum">৫৫০</span>. দ্বে সমা। অভিনৰনিগ্গতা আযতা সকুসুমা, কুসুমসুঞ্ঞা চ <span class="bld">মঞ্জরী,</span> ৰল্লরী তু তদঞ্ঞাপি, যথা তালৰল্লরী, <span class="bld">ৰল, ৰল্ল</span> সংৰরণে, অরো, নদাদি। মুঞ্জযোগতো <span class="bld">মঞ্জরী,</span> রো, নদাদি, উস্সত্তঞ্চ, দ্বেপি নারী। দ্বযং লতাযং। <span class="bld">ৰল্ল</span> সংৰরণে, নদাদি। লতা ৰুত্তা, ‘‘লতা পতানিনী ৰল্লী মতকীথা’’তি হলাযুধো।</p>
<p class="bodytext"><span class="bld">অক্খন্ধো</span> অপ্পক্খণ্ডো, বহুপত্ততচদণ্ডিকাদি। যো ৰা তনুপকণ্ডো ৰংসনল়াদি, সো ‘‘থম্বো, গুম্বো’’তি চোচ্চতে, <span class="bld">থক</span> সংৰরণে, বো, <span class="bld">ক</span>স্স <span class="bld">মো। গুপ</span> রক্খণে, বো, <span class="bld">প</span>স্স <span class="bld">মো।</span> পতানো সাখাপত্তচযো, তেন যুত্তা গোরক্খা <a name="M0.0368"></a> তম্বূলি ধিৰুসজীমূত গল়োঝাদিকা লতা, সা <span class="bld">ৰীরু</span> নাম, ৰিৰিধেহি রুহতীতি কত্বা, ক্বি, <span class="bld">ৰীরু,</span> দীঘাদি, গুম্বিনীপি।</p>
<p class="bodytext"><a name="para551"></a><span class="paranum">৫৫১</span>. পজ্জে পাদেন নামং। যত্র দ্বযং ‘‘বোধিরুক্খো’’তি সঞ্ঞিতে বুদ্ধস্স ভগৰতো সব্বঞ্ঞুতঞ্ঞাণপ্পটিলাভট্ঠানভূতে দুমরাজে, অঞ্ঞত্র তূপচারা। অস্সং সব্বঞ্ঞুতঞ্ঞাণং তিট্ঠতি এত্থাতি <span class="bld">অস্সত্থো, ঠ</span>স্স <span class="bld">থো,</span> দ্বিত্তং, মারৰিজযসব্বঞ্ঞুতঞ্ঞাণপ্পটিলাভাদিকেহি ভগৰন্তং অস্সাসেতীতি ৰা <span class="bld">অস্সত্থো, আ</span>পুব্বো <span class="bld">সাস</span> অনুসিট্ঠিযং, তোসনে চ ৰত্ততি, তো, রস্সো। সব্বঞ্ঞুতঞ্ঞাণং বুজ্ঝতি এত্থাতি <span class="bld">বোধি, বুধ</span> অৰগমনে, ই, <span class="bld">বোধি,</span> দ্বীসু। চলদলো, পিপ্পলো, কুঞ্জরাসনোপি। দ্বযং বহুপাদে। অধোভাগং রুন্ধতীতি <span class="bld">নিগ্রোধো,</span> উস্সো, <span class="bld">গা</span>গমো চ। <span class="bld">ৰট</span> ৰেধনে, ৰটতীতি, অ।</p>
<p class="bodytext">দ্বযং কবিট্ঠে। কৰিম্হি ৰানরে তিট্ঠতীতি <span class="bld">কবিট্ঠো</span> <span class="note">[পাযেন কপযো তিট্ঠন্তি অত্র কপিত্থো (চিন্তামণিটীকা ১৪.২১)]</span> ‘‘ৰানরে পণ্ডিতে কৰী’’তি <span class="bld">ৰোপালিতো,</span> তথা <span class="bld">কপিত্থো,</span> তো, <span class="bld">ঠ</span>স্স <span class="bld">থো</span> চ। দধিত্থো, অম্বিলফলোপি। দ্বযং উদুম্বরে। যঞ্ঞকম্মানমঙ্গো একঙ্গত্তা <span class="bld">যঞ্ঞঙ্গো, দুব্বী</span> হিংসাযং, অরো, নিগ্গহীতাগমো, একস্স <span class="bld">ব</span>স্স লোপো চ। জন্তুফলো হেমদুদ্ধোপি।</p>
<p class="bodytext"><a name="para552"></a><span class="paranum">৫৫২</span>. দ্বযং <a name="M0.0369"></a> কোৰিল়ারে।</p>
<p class="gatha1">‘‘সুকপদাচ্ছরো চম্পো,</p>
<p class="gatha2">কোৰিল়ারো তু কঞ্চনো।</p>
<p class="gatha3">পুব্বো সিতো পরো রত্তো,</p>
<p class="gathalast">যুগপত্তা উভোপিতে’’তি <span class="note">[চিন্তামণিটীকা ১৪.২২]</span>॥</p>
<p class="bodytext">হি <span class="bld">রতনকোসো,</span> কঞ্জনালকোপ্যত্র। যুগং যমকং পত্তমস্স।</p>
<p class="bodytext">তিপাদং উদ্দালে। <span class="bld">ৰাতং</span> উদ্দালতীতি <span class="bld">উদ্দালো।</span> সিঙ্গারাদীনং সঞ্ঞাৰসেন রুক্খানং রাজা <span class="bld">রাজরুক্খো,</span> ৰাতরোগহননে রাজভূতো রুক্খো ৰা <span class="bld">রাজরুক্খো।</span> কতা মালা অস্স পুপ্ফেহীতি <span class="bld">কতমালো,</span> সিঙ্গারপ্পকাসো। ইন্দতি পরমিস্সরিযং করোতি ৰাতহননেতি <span class="bld">ইন্দীৰরো,</span> ঈৰরো, ইন্দিযা সক্কস্স ভরিযায ইচ্ছিতব্বত্তা ৰা <span class="bld">ইন্দীৰরো।</span> চতুরঙ্গুলো, আরেৰতো, সুৰণ্ণকোপি।</p>
<p class="bodytext"><a name="para553"></a><span class="paranum">৫৫৩</span>. দ্বযং জম্ভীরে, যস্স ফলমম্বিলং হোতি। অম্বিলত্তা দন্তস্স সঠো <span class="bld">দন্তসঠো। সঠ</span> কেতৰহিংসাসংকিলেসেসু, অ। <span class="bld">জমু</span> অদনে, ঈরো, <span class="bld">ভ</span>ন্তো চ, <span class="bld">জম্ভ</span> গত্তৰিনামে ৰা, জম্ভো, জম্ভলো, জম্বীরোপি। দ্বযং ৰরণে। <span class="bld">ৰর</span> ইচ্ছাযং <a name="M0.0370"></a>, যু। <span class="bld">কল</span> সঙ্খ্যানে, ইরো, নদাদি, রস্সন্তো। ৰরুণো, তিত্তসাকোপি।</p>
<p class="bodytext">দ্বযং ফলহরে। ‘‘কো অযং, সুকো’’তি ৰিমতুপ্পত্তিকরপত্তকুসুমতায <span class="bld">কিংসুকো।</span> পারি সমুদ্দো, তত্র ভদ্দো পারিভদ্দো, সো এৰ <span class="bld">পাল়িভদ্দো,</span> কোৰিল়ারো, তংসণ্ঠানপত্তকুসুমতায <span class="bld">পাল়িভদ্দো।</span> দ্বযং ৰিদুলে, যো অব্ভসমযে পুপ্ফতি। <span class="bld">ৰজ</span> গমনে, উলো। <span class="bld">ৰী</span> পজনে, অসো, <span class="bld">তো</span>ন্তো চ, <span class="bld">ৰি</span>পুব্বো <span class="bld">অত</span> সাতচ্চগমনে ৰা, অসো। ৰানীরোপি।</p>
<p class="bodytext"><a name="para554"></a><span class="paranum">৫৫৪</span>. দ্বযং পীতনে, যস্স পত্তফলানি অম্বিলানি, পূগফলপ্পমাণঞ্চ ফলং, সল্লকীরুক্খসণ্ঠানো চ, সো রুক্খো। <span class="bld">অম্ব</span> সদ্দে, অটো, সকত্থে কো। <span class="bld">পী</span> তপ্পনকন্তীসু, তনো, পীতিং ৰা তনোতীতি <span class="bld">পীতনো,</span> সকত্থে কো। দ্বযং গুল়পুপ্ফে। <span class="bld">মন</span> ঞাণে, কো, <span class="bld">মধ্বা</span>দেসো চ। মধুনামো দুমো <span class="bld">মধুদ্দুমো।</span> দ্বযং ‘‘লম্বূ’’তি খ্যাতে। গুল়ো ৰিয সাতেন ফলমস্স <span class="bld">গুল়ফলো। পীল</span> পতিত্থম্ভে, উ। দ্বযং তিক্খগন্ধে। সোভং জনেতীতি <span class="bld">সোভঞ্জনো,</span> সোভং ৰিসঞ্জনমেতেন হেতুভূতেনাতি ৰা <span class="bld">সোভঞ্জনো।</span> ৰুত্তঞ্চ –</p>
<p class="gatha1">‘‘সিরীসপুপ্ফস্স রসেন ভাৰিতং,</p>
<p class="gatha2">সহস্সৰারং মরীচং সিতব্হযং।</p>
<p class="gatha3">এতেন সমন্তি ৰিসাহি সম্ভৰা,</p>
<p class="gathalast">কতঞ্জনস্নেহনপাদনত্থুতো’’তি॥</p>
<p class="bodytext"><span class="bld">সি</span> সেৰাযং, ৰিদ্ধৰিনাসনত্থং সেৰীতেতি <span class="bld">সিগ্গু,</span> গু, থী। চিত্তহারী, পভঞ্জনো, ৰিদ্ধৰিনাসনোপি।</p>
<p class="bodytext"><a name="para555"></a><span class="paranum">৫৫৫</span>. দ্বযং <a name="M0.0371"></a> ৰিসালতচে, যো সরদে পুপ্ফতি পুপ্ফং। সত্তপণ্ণান্যস্স <span class="bld">সত্তপণ্ণী</span> পুমে। ছত্তমিৰ পণ্ণমস্স <span class="bld">ছত্তপণ্ণো।</span> ৰিসমচ্ছদোপি, সত্তপণ্ণত্তা ৰিসমচ্ছদো। দ্বযং রথদ্দুমে। রথং তনোতি যেন <span class="bld">তিনিসো,</span> ইসো। অতিপমুচ্চতি দাহপিত্তমনেনেতি <span class="bld">অতিমুত্তকো।</span> চিত্তকিপি।</p>
<p class="bodytext">দ্বযং ৰাতপোথে, পং ৰাতং লুনাতীতি <span class="bld">পলাসো,</span> অসো। ‘‘পত্তে পলাসং সো রুক্খে, পীতহরিতকিং সুকে’’তি হি <span class="bld">রুদ্দো।</span> ৰাতপোথোপি, ৰাতস্স পোথো <span class="bld">ৰাতপোথো, পুথ</span> হিংসাযং।</p>
<p class="bodytext">দ্বযং ‘‘পুতীতি’’ খ্যাতে। হতজন্তুপমোহসঙ্খাতারিফলতায <span class="bld">অরিট্ঠো,</span> নিপাতনা <span class="bld">হন্তি</span>স্স <span class="bld">ট্ঠো,</span> তংরোগারিৰন্তজনেহি ইচ্ছিতব্বফলত্তা ৰা <span class="bld">অরিট্ঠো, ইসু</span> ইচ্ছাযং। <span class="bld">ফণ</span> গতিযং, ইলো, অস্সে।</p>
<p class="bodytext"><a name="para556"></a><span class="paranum">৫৫৬</span>. তিকং সিরিফলে। <span class="bld">মল</span> ধারণে, ঊরো। <span class="bld">বিল</span> ভেদনে, ণুৰো, <span class="bld">বেলুৰো। ল</span>পচ্চযে <span class="bld">বিল্লো।</span> সণ্ডিল্যো, সেলুসোপি। ‘‘মুনিপ্পভেদে মালূরে, সণ্ডিল্যো পাদপন্তরে, নটে বিল্লে চ সেলুসো’’তি <span class="note">[চিন্তামণিটীকা ১৪.৩২]</span> <span class="bld">রভসো।</span></p>
<p class="bodytext">দ্বযং <a name="M0.0372"></a> তুঙ্গে। পুমনামো নাগো রুক্খো <span class="bld">পুন্নাগো।</span> ‘‘পুন্নাগে পুরিসো তুঙ্গো, কেসরো দেৰৰল্লভো’’তি <span class="note">[অমর ১৪.২৫]</span> হ্য<span class="bld">মরসীহো,</span> দীঘো, ‘‘পুমস্স লিঙ্গাদীসু সমাসেসূ’’তি <span class="bld">অ</span>কারলোপো চ। অতিসযপুপ্ফকেসরৰন্ততায <span class="bld">কেসরো, কিস</span> তনুকরণে ৰা, অরো, পুপ্ফকেসযুত্ততায ৰা <span class="bld">কেসরো,</span> রো।</p>
<p class="bodytext">দ্বযং লোদ্দমত্তে। <span class="bld">সল</span> গমনত্থো, অৰো। রত্তকফপিত্তসোতে লুনাতীতি <span class="bld">লোদ্দো,</span> দ্দো। তিরিটো, সাৰরোপি। ‘‘সাৰরো অপরাধে চ, লোদ্দে পাপে চ কথ্যতে’’ <span class="note">[চিন্তামণিটীকা ১৪.৩৩]</span> ত্য<span class="bld">জযো।</span> দ্বযং ধনুপট্টে ফলিনি। <span class="bld">পী</span> পানে, অলো, <span class="bld">ঈ</span>স্স <span class="bld">ইযা</span>দেসো। সন্নকা তাপসা, তেসং দু দুমো <span class="bld">সন্নকদ্দু,</span> ‘‘সন্নকদ্দু চাপপটা, ৰরণো তাপসপ্পিযো’’তি <span class="note">[চিন্তামণিটীকা ১৪.৩৫]</span> হি <span class="bld">কোসন্তরে।</span></p>
<p class="bodytext"><a name="para557"></a><span class="paranum">৫৫৭</span>. দ্বযং ‘‘ম্হনকূ’’ইতি খ্যাতে। লিকুচো নাম ডহুরুক্খো, তগ্গুণত্তা <span class="bld">লিকোচকো,</span> সঞ্ঞাযং কো। <span class="bld">অঙ্ক</span> লক্খণে, ওলো, <span class="bld">অঙ্কোলো।</span> দ্বযং কুম্ভে। রোগহরণে গরুনোপি ৰেজ্জস্স গরু <span class="bld">গুগ্গুলু,</span> নিপাতনা। <span class="bld">কুস</span> ছেদনে, ণ্ৰু। কুম্ভো, পুরোপি।</p>
<p class="gatha1">‘‘রাসিভেদে গজমুদ্ধংসে,</p>
<p class="gatha2">কুম্ভকণ্ণসুকে ঘটে।</p>
<p class="gatha3">কামুকে ৰারনারিযঞ্চ,</p>
<p class="gathalast">কুম্ভো ক্লীৰন্তু ৰগ্গুলুম্হী’’তি <span class="note">[চিন্তামণিটীকা ১৪.৩৪]</span>॥</p>
<p class="bodytext"><span class="bld">রভসো। পুর</span> অগ্গগমনে, ণো, পুরো।</p>
<p class="bodytext">দ্বযং <a name="M0.0373"></a> অম্বে। <span class="bld">অম</span> গতিযং, বো, <span class="bld">অম্ব</span> সদ্দে ৰা, অ। <span class="bld">চুতি</span> আসেচনে, রক্খণে চ, অ, <span class="bld">চু</span> চৰনে ৰা, তো, দীঘাদি। রসালোপি, রসং লাতীতি <span class="bld">রসালো,</span> দীঘো। <span class="bld">এসো</span> অম্বো <span class="bld">সুগন্ধৰা</span> অতিসযগন্ধযুত্তো সমানো ‘‘সহো, সহকারো’’তি চোচ্চতে। <span class="bld">সহ</span> সত্তিযং, সুগন্ধং কত্তুং সহতীতি <span class="bld">সহো,</span> অ। সহনং সহো, তং করোতীতি <span class="bld">সহকারো,</span> হা ৰা পমুদা, তায সহ ৰত্ততীতি সহো, সহং সমুদং করোতীতি <span class="bld">সহকারো।</span></p>
<p class="bodytext"><a name="para558"></a><span class="paranum">৫৫৮</span>. দ্বযং সেতম্বে। <span class="bld">পুণ্ড</span> পুণ্ডনে। <span class="bld">পুণ্ড</span> খণ্ডনেত্যেকে, ণ্ৰু, অস্সী, <span class="bld">অরা</span>গমো চ। সেতৰণ্ণো অম্বো <span class="bld">সেতম্বো।</span> দ্বযং বহুৰারকে, যস্স ফলানি অতিপিচ্ছিলানি। <span class="bld">সি</span> বন্ধনে, লু, <span class="bld">সল</span> গমনত্থো ৰা, উ, অস্সে। পিচ্ছিলত্তা বহূনি ৰারীনি যস্মিং <span class="bld">বহুৰারকো,</span> সঞ্ঞাযং কো। সীতো, উদ্দালো, কফলোপি।</p>
<p class="bodytext">দ্বযং কাস্মরিযং। সিরিমন্তানি পণ্ণানি যস্সা <span class="bld">সেপণ্ণী,</span> নদাদি, <span class="bld">সিরী</span>সদ্দস্স <span class="bld">সে।</span> কস্মীরদেসজত্তা <span class="bld">কাস্মরী, কাস</span> দিত্তিযং ৰা, মরো, নদাদি। মধুপণ্ণী, ভদ্দপণ্ণীপি। দ্বযং সকণ্টকম্বিলফলরুক্খে। সকণ্টকত্তা কুচ্ছিতং লাতীতি <span class="bld">কোলী,</span> নদাদি। <span class="bld">ৰদ</span> থেরিযে, অরো, নদাদি। কুৰলী, কক্কন্ধূপি।</p>
<p class="bodytext"><a name="para559"></a><span class="paranum">৫৫৯</span>. দ্বযং <a name="M0.0374"></a> তস্সা কোলিযা ফলে। কোলিযা ফলং <span class="bld">কোলং।</span> বদরিযা অযং অৰযৰো <span class="bld">বদরো।</span> কুৰলং, ফেনিলং, সোৰীরম্পি। ‘‘সোতঞ্জনে তু সোৰীরং, কঞ্জিকে বদরেপি চে’’তি <span class="note">[চিন্তামণিটীকা ১৪.৩৬]</span> <span class="bld">রভসো।</span> দ্বযং অস্সত্থকুলসম্ভূতে রুক্খপাসাণাদীসু সঞ্জাতরুক্খে। পিলং পরং নিস্সযভূতং কসতীতি <span class="bld">পিলক্খো, কস</span> ৰিলেখনে, <span class="bld">স</span>স্স <span class="bld">খ</span>ত্তাদি নিপাতনা। অখাদনীযফলতায ৰিরূপং ফলমস্সত্থীতি <span class="bld">পিপ্ফলী,</span> ঈ, নদাদি, <span class="bld">ৰি</span>স্সপি চ।</p>
<p class="bodytext">দ্বযং তোযাদিৰাপিনিযং, যস্সা মূলং মহাপঞ্চমূলে পৰিট্ঠং। <span class="bld">পট</span> গমনে, অলো, নদাদি, <span class="bld">পাটলী,</span> পাটলাপি। কণ্হং পুপ্ফৰণ্টং যস্সা সা <span class="bld">কণ্হৰণ্টা,</span> কাস্মরিযম্পি। অলিপ্পিযং, তম্বপুপ্ফিপ্যত্র। দ্বযং গন্ধিলে। সাদুফলতায সাদু চ সো কণ্টসহিততায কণ্টো চেতি <span class="bld">সাদুকণ্টো।</span> সকণ্টকতায অত্তানং ৰিরূপং করোতীতি <span class="bld">ৰিকঙ্কতো,</span> দ্বিত্তং, নিগ্গহীতাগমো চ।</p>
<p class="bodytext"><a name="para560"></a><span class="paranum">৫৬০</span>. চতুক্কং তিন্দুকে। <span class="bld">তনু</span> ৰিত্থারে, উকো, <span class="bld">দ</span>ন্তো চ। <span class="bld">তিদি</span> হিংসাযং ৰা, উ, সঞ্ঞাযং কো। কাল়ো খন্ধো পকণ্ডো যস্সাতি। <span class="bld">তিম</span> অদ্দভাৰে, ঊসো, সকত্থে কো, <span class="bld">ৰর</span>ন্তো চ। <span class="bld">উ</span>পচ্চযে <span class="bld">তিম্বরু।</span></p>
<p class="bodytext">দ্বযং <a name="M0.0375"></a> তম্বফলে। ইরাৰতী নদী, পঠমকালে তস্সা তীরে জাতো <span class="bld">এরাৰতো।</span> নারং ৰুচ্চতি নীরং, তং গচ্ছতীতি <span class="bld">নারঙ্গো।</span> দ্বযং মক্কটতিন্দুকে। <span class="bld">কুল</span> সঙ্খ্যানে, ণ্ৰু। কাকেন্দু, কাকলুকোপি।</p>
<p class="bodytext"><a name="para561"></a><span class="paranum">৫৬১</span>. তিকং কদম্বে। কং ৰাতং দমেতীতি <span class="bld">কদম্বো,</span> বো। পিনেতীতি <span class="bld">পিযকো,</span> ণ্ৰু, <span class="bld">ইযা</span>দেসো। নযতি মুদং <span class="bld">নীপো,</span> পো। দ্বযং, ৰিদরুক্খে, যস্স নিয্যাসেন পেল়াদযো লিম্পন্তি। <span class="bld">ভল, ভল্ল</span> পরিভাসনহিংসাদানেসু, নদাদি, অঞ্ঞত্র তো, <span class="bld">ক</span>ন্তো চ, <span class="bld">ভল্লাতকো,</span> তীস্বযং। অরুকরো, অগ্গিমুখোপি।</p>
<p class="bodytext">দ্বযং ‘‘পাৰুসা’’ইতি খ্যাতে। <span class="bld">ঝপ</span> দাহে, ণ্ৰু। <span class="bld">প</span>স্স <span class="bld">ৰো। পচ</span> পাকে, উলো। দ্বযং সিরিমতি, যস্স ফলানি মরীচপ্পমাণানি, অম্বিলানি চ। <span class="bld">তিল</span> গমনে, ণ্ৰু। <span class="bld">খুর</span> ছেদনে, ণ্ৰু।</p>
<p class="bodytext"><a name="para562"></a><span class="paranum">৫৬২</span>. দ্বযং অম্বিলিকাযং। <span class="bld">চি</span> চযনে, চো, <span class="bld">চিচ</span> আদানসংৰরণেসু ৰা। <span class="bld">তনু</span> ৰিত্থারে, অম্বিলরসং তনোতীতি <span class="bld">তিন্তিণী,</span> দ্বিত্তমিত্তং, <span class="bld">ণ</span>ত্তঞ্চ, নদাদি। দ্বযং অম্বিলঙ্কুরফলে সেতরুক্খে। গদ্রভণ্ডপ্পমাণফলত্তা <span class="bld">গদ্দভণ্ডো, র</span>লোপো। <span class="bld">কপি</span> চলনে, তনো, দীঘো আগমস্স। কন্দরালো, পিলক্খোপি।</p>
<p class="bodytext">তিকং <a name="M0.0376"></a> সালরুক্খে। <span class="bld">সল</span> গমনে, ণো, সারৰন্ততায ৰা <span class="bld">সালো।</span> অস্সকণ্ণসদিসপণ্ণতায <span class="bld">অস্সকণ্ণো। সন্জ</span> সঙ্গে, অ, <span class="bld">সজ্জ</span> অদনে ৰা, অ। দ্বযং নদীসজ্জে। <span class="bld">অজ্জ</span> অজ্জনে, উনো। <span class="bld">কক</span> লোল্যে, উধো। ৰীরতরু, ইন্দদুমোপি।</p>
<p class="bodytext"><a name="para563"></a><span class="paranum">৫৬৩</span>. তিকং মুচলিন্দে। <span class="bld">চুল</span> নিমুজ্জনে। <span class="bld">মুচল</span> সঙ্গাতে, ইন্দো। <span class="bld">নীপো</span> কদম্বেপি। তিকং পীতসালে। <span class="bld">পিযকো</span> কদম্বেপি। <span class="bld">অস</span> ভক্খনে, যু, পীতপুপ্ফো সালো রুক্খো <span class="bld">পীতসালো।</span> বন্ধূকপুপ্ফো, জীৰকোপি।</p>
<p class="bodytext">দ্বযং ঝাটলিযং। গাৰো লিহন্তীতি <span class="bld">গোলীসো, হ</span>স্স <span class="bld">সো। ঝট</span> সঙ্ঘাতে, অলো। ঝাটলো, পাটলিপুপ্ফাকারো দীঘফলো রুক্খো। পমোক্খোপি।</p>
<p class="bodytext"><a name="para564"></a><span class="paranum">৫৬৪</span>. দ্বযং রাজাযতনে, খীরৰন্ততায <span class="bld">খীরিকা।</span> দেৰরাজস্স নিৰাসনট্ঠানভূতত্তা <span class="bld">রাজাযতনং,</span> পিযালেপি। দ্বযং কপ্ফলে। কুচ্ছিতেন ফলেন উম্ভতি পূরতীতি <span class="bld">কুম্ভো।</span> কুচ্ছিতেন মোদতীতি <span class="bld">কুমুদিকা,</span> ণ্ৰু।</p>
<p class="bodytext">দ্বযং গুৰাকরুক্খে, যস্স ফলেন তম্বূলনামং জাযতি। <span class="bld">পূজ</span> পূজাযং, ণো, <span class="bld">জ</span>স্স <span class="bld">গো। কমু</span> ইচ্ছাযং, হেতুকত্তরি ণ্ৰু। খপুরোপি। দ্বযং লোহিতলোদ্দে। পট্টিইত্যাখ্যা যস্স <span class="bld">পট্টি</span> <a name="M0.0377"></a>। ‘‘পদ্ধী’’তিপি পাঠো। অস্মিং পক্খিত্তে লাখা রত্তা ভৰতীতি <span class="bld">লাখাপসাদনো।</span> কমুকোপি।</p>
<p class="bodytext"><a name="para565"></a><span class="paranum">৫৬৫</span>. দ্বযং ইঙ্গুদিযং, অযঞ্চ কণ্টকী বাহুল্যেন মজ্ঝিমদেসে জাযতে। <span class="bld">ইঙ্গ</span> গমনত্থো, ইদো, ইস্সু, নদাদি। তাপসো পযুজ্জমানফলকতায <span class="bld">তাপসতরু।</span> দ্বযং ‘‘ভুজপত্তো’’ইতিখ্যাতে সুন্দরতচে রুক্খে, যস্স তচে মন্তক্খরানি লিখন্তি। ভুজো পাণি, তংসদিসপত্ততায <span class="bld">ভুজপত্তো।</span> মন্তলেখকেহি আভুজিততচৰন্ততায <span class="bld">আভুজী।</span> ভূজো, চম্মী, মুদুত্তচোপি।</p>
<p class="bodytext">দ্বযং সিম্বলিযং। পিচ্ছাযোগা <span class="bld">পিচ্ছিলা,</span> ইলো। <span class="bld">সম্ব</span> মণ্ডলে, অলি, অস্সি। ‘‘পিচ্ছিলা পূরণী মোচা, থিরাযু সিম্বলী দ্বিসূ’’তি <span class="note">[অমর ১৪.৪৬]</span> <span class="bld">অমরকোসো।</span> দ্বযং পিচ্ছিলাকারে কণ্টকসহিতে রুক্খে। <span class="bld">রুচ</span> দিত্তিযং, হেতুকত্তরি যু, <span class="bld">কুট</span> কোটিল্যে, কত্তরি ণো, কোটো অসিম্বলি সমানোপি সিম্বলিসদিসাকারদস্সনতো <span class="bld">কোটসিম্বলি,</span> পুমে। কসম্বলোপি।</p>
<p class="bodytext"><a name="para566"></a><span class="paranum">৫৬৬</span>. দ্বযং ‘‘কণ্টকরঞ্জ’’ইতি খ্যাতে কণ্টকিনি করঞ্জগুম্বে, যং লোকে ‘‘কলিনো’’তি ৰুচ্চতি। <span class="bld">কর</span> হিংসাযং, <span class="bld">কর</span>তো <a name="M0.0378"></a> রিরিযা। <span class="bld">পূ</span> পৰনে, ইকো, <span class="bld">তো</span>ন্তো চ। পূতিকরজো, কলিমারকোপি, কলিনো। দ্বযং দালিমপুপ্ফাকারে পীতনাসকরুক্খে। <span class="bld">রুহ</span> জননে, ণী। লোহিতপুপ্ফতায <span class="bld">রোহিতকো।</span></p>
<p class="bodytext">দ্বযং এরণ্ডে। <span class="bld">এরডি</span> হিংসাযং। ৰাতং এরণ্ডতীতি <span class="bld">এরণ্ডো,</span> ণো। <span class="bld">মণ্ড</span> ভূসনে, ঈসংপসন্নতেলতায ৰা <span class="bld">আমণ্ডো,</span> আমং ৰা ৰাতং, তং দাযতীতি <span class="bld">আমণ্ডো। দা</span> অৰখণ্ডনে, <span class="bld">দা</span>স্স <span class="bld">ডো।</span> চিত্তকো, চঞ্চুপি।</p>
<p class="bodytext">‘‘অগ্গিসঞ্ঞেপি চিত্তকো, পুমে এরণ্ডকে চঞ্চু।</p>
<p class="bodytext">পক্খিতুণ্ডে থিযং মতো’’॥</p>
<p class="bodytext">দ্বযং সিৰারুক্খে। সত্তুযুত্তফলতায <span class="bld">সত্তুফলা।</span> গণ্ডং সমেতীতি <span class="bld">সমী,</span> অ, নদাদি, পারিভদ্দকেপি। গরুদারু, পূতিকট্ঠম্পি।</p>
<p class="bodytext"><a name="para567"></a><span class="paranum">৫৬৭</span>. দ্বযং করঞ্জে। নত্তং রত্তা মালা যস্স। কং রঞ্জযতীতি <span class="bld">করঞ্জো,</span> ণো। চিল্লৰিল্লো, করজোপি। দ্বযং খদিরে। <span class="bld">খদ</span> হিংসাযং, থেরিযে চ। খদন্তি দন্তা যেনাতি <span class="bld">খদিরো,</span> ইরো। দন্তা ধাৰন্তি যেন নিরোগত্তাতি <span class="bld">দন্তধাৰনো,</span> যু, <span class="bld">ধাৰ</span> গতিসুদ্ধিযং। গাযত্তী, বালতনযোপি। ‘‘গাযত্তী খদিরে ইত্থী, ছন্দসিপি ছল়ক্খরে’’তি <span class="note">[চিন্তামণিটীকা ১৪.৪৯ ব্যাখ্যাসুধা ২.৪.৫০]</span> <span class="bld">রভসো।</span> বালো সুখুমো পত্তসঞ্ঞিতো তনযো যস্স <span class="bld">বালতনযো।</span> দ্বযং পীতসারে খদিরে। খদিরাদিকন্তু পীতসারে। সেতৰণ্ণতায <a name="M0.0379"></a> সোমো কপ্পূরসদিসো ৰক্কো ৰক্কলমেতস্স <span class="bld">সোমৰক্কো।</span> ‘‘সোমো কুৰেরে পিতুদেৰতাযং, ৰসুপ্পভেদে ৰসুধাকরে চ। দিব্বোসধী সোমলতা সমীরণে, কপ্পূরনীরেসু চ ৰানরে চা’’তি <span class="bld">নানত্থসঙ্গহো।</span> ঈসং খুদ্দকং দলমেতস্স <span class="bld">কদরো, ল</span>স্স <span class="bld">রো।</span> দ্বযং পিণ্ডীতকে। <span class="bld">সল</span> গমনে, লো। <span class="bld">মদ</span> উম্মাদে, যু। ‘‘পিণ্ডীতকো মরৰকো, সসনো করহাটকো’’ত্য<span class="bld">মরকোসে</span> <span class="note">[অমর ১৪.৫২]</span>।</p>
<p class="bodytext"><a name="para568"></a><span class="paranum">৫৬৮</span>. তিকং ইন্দসালে। সালানং রুক্খানং ইন্দো রাজা <span class="bld">ইন্দসালো,</span> দাসাদীসু <span class="bld">সিরিৰড্ঢকা</span>দিসদ্দো ৰিয অধিৰচনমত্তমিদং। ইন্দস্স সক্কস্স সালোতিপি <span class="bld">ইন্দসালো। সল্ল</span>তো ণ্ৰু, নদাদি, <span class="bld">সল্লকী। খর</span> ছেদনৰিনাসনেসু, ণ্ৰু।</p>
<p class="bodytext">দ্বযং দেৰদারুম্হি। দেৰানং দারু। ভদ্দত্তা <span class="bld">ভদ্দদারু।</span> সক্কপাদপো, পারিভদ্দকো, পীতদারু, দারু, পূতিকট্ঠম্পি। দ্বযং হেমপুপ্ফকে। পঠমকালে চম্পানগরে জাতো <span class="bld">চম্পেয্যো,</span> ণেয্যো। <span class="bld">ক</span>পচ্চযে <span class="bld">চম্পকো।</span></p>
<p class="bodytext"><a name="para569"></a><span class="paranum">৫৬৯</span>. দ্বযং পনসে। <span class="bld">পন</span> ব্যৰহারে, থুতিম্হি চ, অসো। কণ্টকযুত্তং ফলমস্স <span class="bld">কণ্টকিফলো।</span> দ্বযং সিৰাযং। ন ৰিজ্জতে <a name="M0.0380"></a> রোগভযং, রোগব্যথো চোপযুজ্জমানাযমস্সন্তি <span class="bld">অভযা।</span> রোগভযং হরতি অপনেতীতি <span class="bld">হরীতকী,</span> তো, সকত্থে কো, নদাদি। হরিত্তকীপি। অব্যথা, পুতনা, অমতা, হেমৰতী, চেতকী, সিৰাপি।</p>
<p class="bodytext">দ্বযং করিসফলে। রোগং অসতি ভক্খতীতি <span class="bld">অক্খো,</span> খো, <span class="bld">স</span>স্স <span class="bld">কো।</span> রোগং ৰিভূতং করোতীতি <span class="bld">ৰিভীতকো,</span> ৰিভীটকোপি। ভূতাৰাসো, কলিদ্দুমোপি, কলিস্স আসযভূতো দুমো <span class="bld">কলিদ্দুমো।</span> দ্বযং পুস্সফলে। নত্থি মতমেতিস্সং হেতুভূতাযং <span class="bld">অমতা। মল</span> ধারণে, ণ্ৰু, নদাদি, <span class="bld">আমলকী।</span> ৰযট্ঠাপি। ৰযো তিট্ঠতি থিরীভৰত্যেতাযাতি <span class="bld">ৰযট্ঠা।</span></p>
<p class="bodytext"><a name="para570"></a><span class="paranum">৫৭০</span>. দ্বযং ডহুরুক্খে। লবুনামকে পব্বতে জাযতীতি <span class="bld">লবুজো।</span> খুদ্দকত্তা লীনং অপাকটং কুচসঙ্খাতং ফলমেতস্স <span class="bld">লিকুচো,</span> নিপাতনা। দ্বযং পীতপুপ্ফে। অগন্ধপুপ্ফতায অত্তানং কণিট্ঠং করোতীতি <span class="bld">কণিকারো, ট্ঠ</span>লোপো, পদুমপ্পমাণপুপ্ফদুমতায <span class="bld">দুমুপ্পলো।</span></p>
<p class="bodytext">তিকং হিঙ্গুনিয্যাসে। <span class="bld">নী</span> নযে, বো, <span class="bld">মো</span>ন্তো চ। তিত্তরসত্তা অরিভাৰে তিট্ঠতীতি <span class="bld">অরিট্ঠো।</span> পুচিং কুট্ঠং মদ্দতীতি <span class="bld">পুচিমন্দো,</span> ইত্তং, বিন্দাগমো। ধম্মসেনো, মালকোপি। মলতে রোগং <span class="bld">মালকো,</span> ণ্ৰু। দ্বযং রত্তপুপ্ফে। <span class="bld">করো</span>তিস্মা ণ্ৰু। <span class="bld">দল</span> ৰিদারণে, মো, ইকারাগমো। দাল়িমোপি।</p>
<p class="bodytext"><a name="para571"></a><span class="paranum">৫৭১</span>. দ্বযং <a name="M0.0381"></a> পীতদ্দুমে। সরতি কালন্তরং <span class="bld">সরলো,</span> অলো। পূতিযেৰ কট্ঠং <span class="bld">পূতিকট্ঠং, পূতিমুত্ত</span>ন্তি যথা। দ্বযং পিচ্ছিলাযং। <span class="bld">কপি</span> চলনে, ইলো। <span class="bld">সাস</span> অনুসিট্ঠিযং, <span class="bld">সিস</span> ইচ্ছাযং ৰা, অপো, নিগ্গহীতাগমো, <span class="bld">সিংসপা।</span> অগুরুপি।</p>
<p class="bodytext">তিকং ফলিনিযং। <span class="bld">সা</span> তনুকরণে, মো। পিযভাৰং গচ্ছতীতি <span class="bld">পিযঙ্গু,</span> উ। কমনীযভাৰং গচ্ছতীতি <span class="bld">কঙ্গু,</span> উ, নিপাতনা। মহিলাব্হযা, লতা, গুন্দা, গন্ধফলী, কারম্ভাপি। দ্বযং সিরীসে। সরতি রোগং হিংসতীতি <span class="bld">সিরীসো।</span> ঈসো, অস্সি। <span class="bld">ভণ্ড</span> পরিভাসনে, ইলো। কপীতনোপি। অম্বাটকে, গদ্দভণ্ডে চ কপীতনো।</p>
<p class="bodytext"><a name="para572"></a><span class="paranum">৫৭২</span>. দ্বযং মণ্ডূকপণ্ণে। <span class="bld">সুণ</span> গতিযং, ণ্ৰু, দীঘং ফলৰণ্টং যস্স। নটো কুটন্নটাপি। দ্বযং বকুলে। <span class="bld">ৰক</span> আদানে, উলো। কেসরযুত্তপুপ্ফতায <span class="bld">কেসরো।</span></p>
<p class="bodytext">দ্বযং মলপুপ্ফস্মিং। কাকানং উদুম্বরো কাকোদুম্বরো, সো এৰ <span class="bld">কাকোদুম্বরিকা,</span> সকত্থে ইকো। <span class="bld">ফল</span> নিপ্ফত্তিযং, গু, <span class="bld">ল</span>স্স <span class="bld">গো।</span> দ্বযং নাগরুক্খে। ন গচ্ছতীতি <span class="bld">নাগো,</span> দীঘাদি। নাগানং মালা, সা সঞ্জাতা যত্র <span class="bld">নাগমালিকা।</span></p>
<p class="bodytext"><a name="para573"></a><span class="paranum">৫৭৩</span>. দ্বযং <a name="M0.0382"></a> অসোকে। নত্থি সোকো যেন। <span class="bld">ৰজ</span> গমনে, উলো। দ্বযং জযাযং। তংতংরোগজযাদিকং করোতীতি <span class="bld">তক্কারী,</span> ণী। ৰিসেসেন জযতীতি <span class="bld">ৰেজযন্তিকা,</span> অন্তো, নদাদি, সকত্থে কো। ‘‘জযা জযন্তী তক্কারী, নাদেযী ৰেজযন্তিকা’’ত্য<span class="bld">মরকোসো</span> <span class="note">[অমর ১৪.৬৫]</span>।</p>
<p class="bodytext">দ্বযং সমুদ্দসমীপদেসজে সামদলে তমালনামে তরুম্হি। তাপিযং জাযতীতি <span class="bld">তাপিঞ্ছো,</span> অঞ্ঞত্থে ছো, বিন্দাগমো, ‘‘তাপী তু সরিতান্তরে’’তি হি <span class="bld">নানত্থসঙ্গহো। তমু</span> কঙ্খাযং, অলো। দ্বযং কুটজে। রোগং ছিন্দতীতি <span class="bld">কুটজো,</span> জো। গিরিম্হি জাতা মল্লিকা <span class="bld">গিরিমল্লিকা,</span> সক্কপরিযাযোপ্যত্র।</p>
<p class="bodytext"><a name="para574"></a><span class="paranum">৫৭৪</span>. <span class="bld">তস্স</span> কুটজস্স ফলে <span class="bld">ইন্দযৰো।</span> ইন্দস্স সক্কস্স যৰো ধঞ্ঞৰিসেসো <span class="bld">ইন্দযৰো।</span> কলিঙ্গং, কদ্দযৰম্পি।</p>
<p class="gatha1">‘‘পূতিকরঞ্জ ধূম্যাটে, দেসভেদে পুমা ভৰে।</p>
<p class="gathalast">কুটজস্স ফলে ক্লীৰং, কলিঙ্গং থী তু নারিয’’ন্তি <span class="note">[চিন্তামণিটীকা ১৪.৬৭]</span>॥ –</p>
<p class="bodytext"><span class="bld">রভসো। অমরমালায</span>ন্তু ‘‘কলিঙ্গে’ন্দযৰো পুমা’’তি ইত্থিকণ্ডে পাঠো। তস্সত্থো <span class="bld">কলিঙ্গা</span> ইত্থী, <span class="bld">ইন্দযৰো</span> পুমা <a name="M0.0383"></a>। দ্বযং কণিকারিকাযং। অগ্গি অনেন মন্থ্যতে <span class="bld">অগ্গিমন্থো,</span> ণো। তং কট্ঠেহি ঘংসিযমানে অগ্গি উট্ঠহতি। <span class="bld">কণ</span> গতিযং, ণ্ৰু। জযাপ্যত্র। ‘‘ৰিজযে সো জযা দুগ্গা, জযন্তী গণিকারিকে’’তি জযা নানাত্থা।</p>
<p class="bodytext">দ্বযং নিগ্গুণ্ডিযং। নত্থি গুণ্ডং গব্ভবন্ধনমেতাযাতি <span class="bld">নিগ্গুণ্ডী। সি</span> বন্ধনে, দু, সিন্দুং গব্ভবন্ধনং ৰারেতীতি <span class="bld">সিন্দুৰারো।</span> ইন্দানীপ্যত্র। ইন্দানীকরণে থীনং, সিন্দুৰারেন্দনারিসু। দ্বযং মল্লিকাযং। তিণানি সূলন্তি যস্মিন্তি <span class="bld">তিণসূলং, সূল</span> রুজাযং। যত্র তং জাযতি, তত্র তিণানি রোগীনি ভৰন্তীত্যত্থো। ‘‘তিণসূলং মল্লিকাযং, পণ্ডকং কেতকীফলে’’। মল্লতে ধারীযতে সব্বেহীতি <span class="bld">মল্লিকা, মল্ল</span> ধারণে, ই, সকত্থে কো। ভূপদী, সীতভীরু চ।</p>
<p class="bodytext"><a name="para575"></a><span class="paranum">৫৭৫</span>. দ্বযং কণ্হপুপ্ফসেফালিকাযং। সিফা জটা যস্সত্থি <span class="bld">সেফালিকা,</span> ইকো, <span class="bld">ল</span>মজ্ঝো। নীলপুপ্ফতায <span class="bld">নীলিকা।</span> সুৰহা, নিগ্গুণ্ডীপি। ‘‘সিন্দুৰারেপি নিগ্গুণ্ডী, নীলসেফালিকায চে’’তি রুদ্দো। দ্বযং ৰনমল্লিকাযং। <span class="bld">ফুট</span> ৰিকসনে, আ ভুসো ফুটতীতি <span class="bld">অপ্ফোটা,</span> রস্সাদি।</p>
<p class="bodytext">চতুক্কং রত্তপুপ্ফে। <span class="bld">বন্ধ</span> বন্ধনে, উ, সকত্থে কো। জযত্থং সুমনং <span class="bld">জযসুমনং। ভণ্ড</span>তিস্মা ইকো, <span class="bld">ভণ্ডিকো।</span> জীৰতীতি <span class="bld">জীৰকো, জীৰ</span> পাণধারণে, ণ্ৰু। <span class="bld">জীৰক</span>সদ্দস্স পীতসালাদীস্বপি পৰত্তনতো বন্ধু এৰ জীৰকো <span class="bld">বন্ধুজীৰকো</span>তি <span class="bld">বন্ধু</span>সদ্দেন ৰিসেসেত্বা ৰুত্তং, সমুদিতেন ৰা নামমিদমেকস্স। ‘‘বন্ধু বন্ধুকপুপ্ফে চ, বন্ধুভাতরি বন্ধৰে’’তি ৰচনতো,</p>
<p class="gatha1">‘‘জীৰকো <a name="M0.0384"></a> পীতসালে চ, খেপনে ৰুদ্ধিজীৰিনি।</p>
<p class="gathalast">সেৰিনি পাণকে ফাতি-কুণ্ডিকে পাদপন্তরে’’তি॥ –</p>
<p class="bodytext">ৰচনতো চ ‘‘বন্ধুজীৰকো’’তি এত্থ দ্বে নামানিপি দট্ঠব্বানি।</p>
<p class="bodytext"><a name="para576"></a><span class="paranum">৫৭৬</span>. পঞ্চকং সুমনাযং। সুন্দরং মনো যস্সং। সুগন্ধত্তা <span class="bld">জাতিসুমনা</span>তি সমুদিতনামং। <span class="bld">মল</span> ধারণে, তো, নদাদি। <span class="bld">জন</span> জননে,তি। ৰস্সকালসঞ্জাতপুপ্ফতায <span class="bld">ৰস্সিকী।</span> ইকো, নদাদি।</p>
<p class="bodytext">দ্বযং ‘‘চম্পেয্য’’ইতি খ্যাতে। <span class="bld">যুথ</span> হিংসাযং, ই, সকত্থে কো, দীঘাদি। মগধে ভৰা <span class="bld">মাগধী।</span> গণিকা, অম্বট্ঠাপি। দ্বযং ‘‘দেৰালি’’ইতি খ্যাতাযং। সুন্দরং দলমেতিস্সা <span class="bld">সত্তলা, দ</span>স্স <span class="bld">তো,</span> সত্ত দলানি যস্সা ৰা <span class="bld">সত্তলা।</span> নৰা নূতনা মল্লিকা <span class="bld">নৰমল্লিকা।</span> নৰমালিকাপি।</p>
<p class="bodytext"><a name="para577"></a><span class="paranum">৫৭৭</span>. দ্বযং পুণ্ডকে ‘‘লংস্বণ’’ইতি খ্যাতে। ৰসন্তে পুপ্ফতি <span class="bld">ৰাসন্তী।</span> অতিমুদং তনোতীতি <span class="bld">অতিমুত্তো,</span> নিপাতনা। মাধৰী, লতাপি। মধুম্হি চিত্তে, ৰেসাখে ৰা পুপ্ফতীতি <span class="bld">মাধৰী।</span></p>
<p class="gatha1">‘‘লতা জোতিমতীপক্ক-সাখাৰল্লীপিযঙ্গুসু।</p>
<p class="gathalast">লতা কত্থূরিকাযঞ্চ, সা দুব্বামাধৰীসু চা’’তি॥</p>
<p class="bodytext">লতা <a name="M0.0385"></a> অনেকত্থা। দ্বযং করৰীরে। কুচ্ছিতং রৰন্তি অস্সা যেন <span class="bld">করৰীরো,</span> ঈরো। অস্সে মারেতীতি <span class="bld">অস্সমারকো।</span> পটিহাসোপি।</p>
<p class="bodytext">দ্বযং মাতুলুঙ্গে। মত্তো লুজ্জতি যেন <span class="bld">মাতুলুঙ্গো, লুজ</span> ৰিনাসে। পরিপুণ্ণবীজতায <span class="bld">বীজপূরো।</span> রুচকোপি, <span class="bld">রুচ</span> দিত্তিযং, ণ্ৰু। দ্বযং ধুত্তুরে। উগ্গং মজ্জতি যেন <span class="bld">উম্মত্তো, মদ</span> উম্মাদে। মারেতীতি <span class="bld">মাতুলো,</span> উলো, <span class="bld">র</span>স্স <span class="bld">তো।</span> ‘‘উম্মত্তো কিতৰো ধুত্তো, ধত্তূরো কনকাব্হযো, মাতুলো মদনো’’ত্য<span class="bld">মরকোসো</span> <span class="note">[অমর ১৪.৭৭]</span>।</p>
<p class="bodytext"><a name="para578"></a><span class="paranum">৫৭৮</span>. দ্বযং কণ্হপাকফলে। করং হত্থং মদ্দতি কণ্টকেন <span class="bld">করমন্দো।</span> করমদ্দোপি। সুট্ঠু সিনোতীতি <span class="bld">সুসেনো, সি</span> বন্ধনে, যু। দ্বযং কুন্দে। <span class="bld">কুণ</span> সঙ্কোচনে, দো, <span class="bld">ন</span>ত্তং, <span class="bld">কুণ</span> সদ্দোপকরণেসু ৰা। মাঘে ভৰং <span class="bld">মাঘ্যং,</span> যো, তস্মিং কালে হি পুপ্ফাদিসমিদ্ধি ভৰতীতি তব্ভৰত্তেন ব্যপদেসো।</p>
<p class="bodytext">দ্বযং দেৰতাসে। দেৰতা আসন্তি যং <span class="bld">দেৰতাসো।</span> জীমূতকালে সঞ্জাতত্তা <span class="bld">জীমূতো,</span> ম্হনলা। দ্বযং সনামপসিদ্ধে পুপ্ফৰিটপে। পুপ্ফমাসুং ন মিলাতমস্স ভৰতীতি <span class="bld">অমিলাতো।</span> মহন্তম্পি কালং সহতীতি <span class="bld">মহাসহা।</span></p>
<p class="bodytext"><a name="para579"></a><span class="paranum">৫৭৯</span>. চতুক্কং <a name="M0.0386"></a> ঝিণ্ডিসামঞ্ঞে। সিরী ৰত্ততি যেন <span class="bld">সেরেয্যকো,</span> ণেয্যকো। দাসনামকত্তা <span class="bld">দাসী। কির</span> ৰিক্কিরণে, আতো, দ্বিত্তং। <span class="bld">কুর</span> সদ্দে, ডো, সকত্থে কো।</p>
<p class="bodytext">দ্বযং কণ্টেন, পত্রেন চ সিতে পণ্ণাসে। <span class="bld">অজ</span> গমনে, উকো। সিতো সুক্কো পণ্ণাসো <span class="bld">সিতপণ্ণাসো।</span> দ্বযং অপ্পপত্তে পণ্ণাসে। <span class="bld">ঈর</span> কম্পনে, যু। ফণিং জযতি <span class="bld">ফণিজ্জকো, য</span>স্স <span class="bld">কো।</span></p>
<p class="bodytext"><a name="para580"></a><span class="paranum">৫৮০</span>. দ্বযং জপাকুসুমে। জপতি যায <span class="bld">জপা, জু</span> জৰনে ৰা, পো, উস্সত্তং। মরুদেসজে কণ্টকিনি করভপ্পিযে তরুৰিসেসে <span class="bld">করীরা</span>দিদ্বযং। <span class="bld">করো</span>তিস্মা ঈরো। <span class="bld">কচ</span> বন্ধনে, দ্বিত্তং, ককচো, গন্থিলোপি।</p>
<p class="bodytext">দ্বযং রুক্খোপরিজাতে ৰিজাতিযে পল্লৰে। রুক্খে জাযমানা তং অদ্দতি হিংসতীতি <span class="bld">রুক্খাদনী, অদ্দ</span> হিংসাযং, যু, নদাদি, <span class="bld">দ</span>লোপো। <span class="bld">ৰন্দ</span> অভিৰাদনথুতীসু, অ, ইত্থিযং, সকত্থে কো, <span class="bld">অ</span>স্স দীঘো। রুক্খরুহা, জীৰন্তিকাপি। দ্বযং চিত্তকে। <span class="bld">চিতি</span> হিংসাযং, গন্ধে চ, ণ্ৰু। <span class="bld">অগ্গিসঞ্ঞিতো</span>তি অগ্গিপরিযাযনামকো। পাঠীপি, পুমে’যং।</p>
<p class="bodytext"><a name="para581"></a><span class="paranum">৫৮১</span>. দ্বযং <a name="M0.0387"></a> গণরূপে। অক্কো সূরিযো, তপ্পরিযাযনামকত্তা <span class="bld">অক্কো।</span> ৰিকরোতীতি <span class="bld">ৰিকিরণো,</span> যু। অস্সি। অক্কব্হো, ৰসুকো, অপ্ফোটো, মন্দারো, অক্কপণ্ণোপি। ‘‘পুমে অক্কব্হো অপ্ফোটো, ৰনমাল্যপরাজিতে’’তি <span class="note">[চিন্তামণিটীকা ১৪.৮০]</span> <span class="bld">রুদ্দো।</span> মন্দারো দেৰদুমম্হি পারিভদ্দকেপি। তস্মিং অক্কে যো সেতপুপ্ফকো, তস্মিং <span class="bld">অল়ক্কো।</span> সেতপুপ্ফতায অলংভূতো অক্কো <span class="bld">অল়ক্কো, অল</span> ভূসনে, ল়ত্তং। পতাপসোপি। দ্বযং ছিন্নরুহাযং। তিত্তরসত্তা পূতিভূতা লতা <span class="bld">পূতিলতা, পূ</span> পৰনে ৰা,তি। রোগমলং পুনাতীতি পূতি, সা এৰ লতা <span class="bld">পূতিলতা। গুল়</span> রক্খণে, চো, নদাদি। <span class="bld">গর</span> সেচনে ৰা। অমতা, মধুপণ্ণীপি। মধু ইৰ পণ্ণমস্সা <span class="bld">মধুপণ্ণী।</span> দ্বযং ধনুসেনিযং, যা পত্তেহি ৰচাসদিসী, তত্তচো তন্তধনুগুণোপযুত্তো। মুব্বাৰিকারতাযেৰ ধনুজিযা ‘‘মুব্বী’’ত্যুচ্চতে, <span class="bld">মুব্ব</span> বন্ধনে, অ, মুব্বা। মধুরসত্তা <span class="bld">মধুরসা।</span> দেৰী, মোরটাপি। <span class="bld">মুর</span> পৰেধনে, অটো, <span class="bld">মোরটা।</span></p>
<p class="bodytext"><a name="para582"></a><span class="paranum">৫৮২</span>. দ্বযং মক্কটিযং। কপীনং ৰানরানং কচ্ছুং জনেতীতি <span class="bld">কপিকচ্ছু।</span> কপিকচ্চুপি। দুক্খসম্ফস্সতায <span class="bld">দুফস্সো।</span> অত্তগুত্তা, জডা, অব্যণ্ডা, কণ্ডূরা, পাৰুসাযিনী, সূকসিম্বিপি। ‘‘অযং <a name="M0.0388"></a> ফস্সেন কণ্ডুং জনযতী’’তি যা লোকেহি পরিহরীযতে, ততো অযং অত্তনা গুত্তা রক্খিতা <span class="bld">অত্তগুত্তা।</span> পাৰুসাযং উতুযং এতি জাযতে, ণো, ইনী। সূকসহিতা সিম্বি অস্সা <span class="bld">সূকসিম্বি,</span> রস্সন্তো। দ্বযং মণ্ডূকপণ্ণিযং। <span class="bld">মজ</span> সুদ্ধিযং, ঠো। <span class="bld">কাস</span> দিত্তিযং, করণে অ, রস্সো। সমঙ্গা, যোজনৰল্লীপি। সমঙ্গতীতি <span class="bld">সমঙ্গা,</span> অ। যোজনং ৰল্লী যস্সা <span class="bld">যোজনৰল্লী।</span></p>
<p class="bodytext">দ্বযং ৰনতিত্তিকাযং। <span class="bld">অম্ব</span> সদ্দে, ঠো, <span class="bld">অৰ</span> রক্খণে ৰা, নিগ্গহীতাগমো। <span class="bld">পা</span> রক্খণে, ঠো। সেতা, পাপচেলীপি। সেতরসেন যুজ্জতেতি, অ। দ্বযং কটুকরোহিণিযং। <span class="bld">কট</span> ৰস্সাৰরণগতীসু। উ, <span class="bld">কটু,</span> নারী। কটুকরসা হুত্বা রুহতীতি <span class="bld">কটুকরোহিণী, রুহ</span> জননে, যু, নদাদি। ‘‘কটুকরোহিণী’’তি সমুদিতেন নামমিদং। কটুরোহিণীপি।</p>
<p class="bodytext"><a name="para583"></a><span class="paranum">৫৮৩</span>. দ্বযং খরমঞ্জরিযং ‘‘চচসিম’’ইতি খ্যাতাযং। অপমজ্জন্তি ৰত্থাদিক’মনেনেতি <span class="bld">অপামগ্গো,</span> দীঘো উপসগ্গস্স। সিখরমস্সাতি <span class="bld">সেখরিকো।</span> ধামগ্গৰো, ৰিমুখপুপ্ফীপি। ‘‘ঘোসকে খরমঞ্জরিযং, ধামগ্গৰো পুমে মতো’’। ৰিমুখং পুপ্ফমস্সা। দ্বযং কণাযং। পিত্তং ফলতি কুপ্পতি যায <span class="bld">পিপ্ফলী,</span> নদাদি। মগধে ভৰা <span class="bld">মাগধী,</span> মগধানং অযং ৰা <span class="bld">মাগধী,</span> তত্র পঠমুপ্পন্নত্তা, বাহুল্যেন ৰা তত্র জাযমানত্তা তংসমঞ্ঞায ব্যপদিস্সতে। ৰেদেহী, কণা, কোলাপি। ৰেদেহানমযং <span class="bld">ৰেদেহী। কণা</span> নানত্থা, ৰুত্তঞ্চ ‘‘কণা পিপ্ফলি’জাজী চে’’তি।</p>
<p class="bodytext">দ্বযং <a name="M0.0389"></a> তিকণ্টকে। গৰং কণ্টকো <span class="bld">গোকণ্টকো,</span> পথৰিযং ৰা লগ্গো কণ্টকো <span class="bld">গোকণ্টকো। সিঙ্ঘ</span> ঘাযনে, আটো। পলঙ্কসা, সাদুকণ্টোপি। যুত্তরাস্নাযং পলাসে চ পলঙ্কসা থিযং। <span class="bld">সাদুকণ্টো</span> ৰিকঙ্কতেপি। দ্বযং হত্থিপিপ্ফলিযং। কোলাকারা, তংনামিকা ৰা ৰল্লী <span class="bld">কোলৰল্লি,</span> রস্সো। ইভানং হত্থীনং পিপ্ফলী <span class="bld">ইভপিপ্ফলী।</span> কপিৰল্লী, ৰসিরোপি। <span class="bld">ৰসিরো</span> নানত্থো। ৰসিরো অপামগ্গো সামুদ্দলৰণং হত্থিপিপ্ফলি চেতি। পুমে’যং।</p>
<p class="bodytext"><a name="para584"></a><span class="paranum">৫৮৪</span>. দ্বযং ছগন্থাযং, যা ‘‘উগ্গগন্ধা’’তিপ্যুচ্চতে। গুন্নং লোমসম্পাতনট্ঠানে জাতা <span class="bld">গোলোমী, ৰচ</span> ৰিযত্তিযং ৰাচাযং, করণে অ, সতপব্বিকাপি। ৰচা সুক্কলোহিতমূলভেদেন দুৰিধা, তত্রসুক্কা ‘‘হেমৰতী’’ত্যুচ্চতে <span class="bld">অমরকোসে</span> <span class="note">[অমর ১৪.১০২-৩]</span>। দ্বযং অপ্ফোটাযং। কণ্ণসণ্ঠানপুপ্ফতায কণ্ণী। গিরিম্হি জাতা কণ্ণী <span class="bld">গিরিকণ্ণী।</span> রোগাদিজিতত্তা <span class="bld">অপরাজিতা।</span></p>
<p class="bodytext">দ্বযং কলসিযং। সীহপুচ্ছাকারকুসুমমঞ্জরিতায <span class="bld">সীহপুচ্ছি।</span> পঞ্হি অপ্পতনু ৰুচ্চতে। পঞ্হি পণ্ণং যস্সা <span class="bld">পঞ্হিপণ্ণী।</span> পুথুপণ্ণী, গুহাপি, পুথু অসিলিট্ঠং পণ্ণমস্সা <span class="bld">পুথুপণ্ণী।</span> গহ্ৰরে সীহপুচ্ছঞ্চ, থিযং ছমাতুকে গুহো <span class="note">[চিন্তামণিটীকা ১৪.৯৩]</span>। দ্বযং সালপণ্ণিযং। সালপণ্ণসদিসৰিটতায <span class="bld">সালপণ্ণী।</span> সালং সোভনযুত্তং পণ্ণমস্সা ৰা <span class="bld">সালপণ্ণী। থু</span> গতিথেরিযেসু, ইরো, <span class="bld">থিরো।</span></p>
<p class="bodytext"><a name="para585"></a><span class="paranum">৫৮৫</span>. দ্বযং <a name="M0.0390"></a> কণ্টকারিকাযং। নিদ্দহতি কণ্টকমুট্ঠেতি <span class="bld">নিদিদ্ধিকা,</span> ণ্ৰু। ভযকরণৰসেন ব্যগ্ঘসদিসতায <span class="bld">ব্যগ্ঘী,</span> ব্রহতী, খুদ্দাপি। দ্বযং নীলিরুক্খে। <span class="bld">নীল</span> ৰণ্ণে। নীলৰণ্ণতায <span class="bld">নীলী,</span> নদাদি, ইনী, <span class="bld">নীলিনী,</span> কাল়া, তুত্থাপি।</p>
<p class="gatha1">কাল়া কণ্হতিৰুতাযং, নীলী যোজনৰল্লিসু।</p>
<p class="gathalast">পণ্ডে রসঞ্জনে তুত্থা, সুখুমেলায নীলিযং <span class="note">[চিন্তামণিটীকা ১৪.৯৪-৫]</span>॥</p>
<p class="bodytext">দ্বযং গুঞ্জাযং। <span class="bld">জঞ্জ</span> যুদ্ধে, উকো, অস্সি, <span class="bld">গুজ</span> সদ্দে, অ, বিন্দাগমো। নামন্তরানি চস্স –</p>
<p class="gatha1">দুমে সা রত্তিকা রত্ত-দলা চূল়ামণী চ সা।</p>
<p class="gathalast">কাকচিঞ্চী তুলাবীজং, কণ্হলা চ সিখণ্ডিনী॥</p>
<p class="bodytext">দ্বয’মহেরুযং। অযমহেরুইচ্চেৰ খ্যাতকণ্টকৰতী ভৰতি। সতং মূলানি যস্স <span class="bld">সতমূলী।</span> সতং রোগে আৰরতীতি <span class="bld">সতাৰরী, ৰর</span> আৰরণিচ্ছাসু, অথ ৰা ‘‘সতা’’তি চ ‘‘আৰরী’’তি চ দ্বে নামানি তস্সা। ‘‘সতমূলী বহুসুতা-ভীরু ইন্দীৰরী ৰরী’’তি <span class="note">[অমর ১৪.১০০]</span> হি ৰুত্তং।</p>
<p class="bodytext"><a name="para586"></a><span class="paranum">৫৮৬</span>. দ্বযং অতিৰিসাযং। মহাৰীরিযং ওসধং <span class="bld">মহোসধং।</span> ‘‘লসুণে তিৰিসাযঞ্চ, সুণ্ঠিযম্পি মহোসধ’’ন্তি <span class="bld">রুদ্দো</span> <a name="M0.0391"></a>। অতীৰ ৰিসতি ভেসজ্জপযোগেসূতি <span class="bld">অতিৰিসা,</span> ৰিসা, অরুণা, সিঙ্গীপি।</p>
<p class="gatha1">‘‘অরুণো কিঞ্চিরত্তক্কে, সঞ্ঝারাগে অনূরুকে।</p>
<p class="gathalast">নিসদ্দে কপিলে কুট্ঠে, দব্বেৰ ৰাচ্চলিঙ্গিকো’’॥</p>
<p class="gatha1">‘‘অরুণাতিৰিসাসামা, মঞ্জট্ঠাতিৰুতাসু চ।</p>
<p class="gathalast">উসীরেতিৰিসাযঞ্চ, সিঙ্গিমগ্গুরৰল্লভা’’তি॥</p>
<p class="bodytext">দ্বযং সোমরাজিযং। <span class="bld">ৰক</span> আদানে, অচো, সোমসমতায কারিতা ৰল্লিকা <span class="bld">সোমৰল্লিকা,</span> সকত্থে কো, কণ্হফলা, পূতিফলাপি।</p>
<p class="bodytext">দ্বযং দারুহলিদ্দারুক্খে। <span class="bld">দর</span> ৰিদারণে, বো, <span class="bld">র</span>স্স <span class="bld">বো,</span> দাব্বী, দীঘাদি, নদাদি। হলিদ্দৰণ্ণদারুতায <span class="bld">দারুহলিদ্দা,</span> হলিদ্দাপি। দ্বযং বিল়ঙ্গে। <span class="bld">অঙ্গ, রঙ্গ, লঙ্গ,</span> গত্যত্থা <span class="bld">দণ্ডকা</span> ধাতূ, অ, ল়ত্তং, <span class="bld">বিল়ঙ্গং।</span> চিত্রানি তণ্ডুলানি যস্সা, তণ্ডুলো, কিমিসত্তুপি।</p>
<p class="bodytext"><a name="para587"></a><span class="paranum">৫৮৭</span>. দ্বযং সমন্তদুদ্ধাযং, <span class="bld">নুহ</span> উগ্গিরণে, নদাদি, মহন্তং নামমস্স। সীহুণ্ডো, ৰজিরদুমো, গুল়াপি। দ্বযং দক্খাযং। মুদুগুণযোগা <span class="bld">মুদ্দিকা,</span> মধুরসো সাদু, তেন ৰুত্তং <span class="bld">ৰেজ্জগন্থে</span> ‘‘সাদু লৰণতিত্তম্বিলকটুকসাযকা’’ইতি, তংযোগা <span class="bld">মধুরসা।</span> গোত্থনী, দক্খাপি। তিকং যট্ঠিমধুকাযং। মধুরসতায <span class="bld">মধুকং,</span> উপমানে কো। দণ্ডাকারত্তা যট্ঠি চ সা মধুরসত্তা মধুকা চেতি <span class="bld">যট্ঠিমধুকা।</span> মধুরসভাৰে তিট্ঠতীতি <span class="bld">মধুলট্ঠিকা, র</span>স্স <span class="bld">লো,</span> সকত্থে কো চ। ‘‘মধুযট্ঠিকা’’তিপি পাঠো, ৰুত্তঞ্চ ‘‘মধুকং ক্লীতকং যট্ঠি-মধুকং মধুযট্ঠিকা’’তি <span class="note">[অমর ১৪.১০৯]</span>।</p>
<p class="bodytext"><a name="para588"></a><span class="paranum">৫৮৮</span>. দ্বযং <a name="M0.0392"></a> ৰাতিঙ্গণে। ৰাতহরত্তেন গণীযতেতি <span class="bld">ৰাতিঙ্গণো, ভণ্ড</span> পরিভাসনে, ণ্ৰু, নদাদি। <span class="bld">ট</span>কারকরণে ভণ্টাকীপি, ব্রহতিযম্পি অযং।</p>
<p class="gatha1">‘‘ৰাতিঙ্গণো তু ৰাত্তাকু,</p>
<p class="gatha2">ৰাত্তাকো সাকৰেল়ু চ।</p>
<p class="gatha3">ভণ্ডাকী রাজকুম্ভণ্ডো,</p>
<p class="gathalast">ৰাত্তাকী দুপ্পহাসিনী’’তি <span class="note">[চিন্তামণিটীকা ১৪.১১৪]</span>॥</p>
<p class="bodytext"><span class="bld">রভসো।</span> দ্বযং ব্রহতিযং। ৰাত্তং নিরামযং করোতীতি <span class="bld">ৰাত্তাকী,</span> ৰাতিঙ্গণেপি। <span class="bld">ব্রহ</span> ৰুত্তিযং, তো, নদাদি।</p>
<p class="bodytext">দ্বযং গোরক্খতণ্ডুলে, ৰুত্তঞ্চ <span class="bld">তন্তন্তরে</span> ‘‘গঙ্গেরুকী নাগবলা, তথা গোরক্খতণ্ডুলা’’তি। নাগস্স বলমিৰ বলমেতিস্সা রোগহরণত্তা <span class="bld">নাগবলা, ঝস</span> হিংসত্থো, অ। দ্বযং অগ্গিসিখাযং। নঙ্গলসদিসমূলতায <span class="bld">লাঙ্গলী, ন</span>স্স <span class="bld">লো,</span> দীঘো চ। ‘‘নঙ্গলী’’তিপি পাঠো, সরদকালে সঞ্জাতত্তা <span class="bld">সারদী।</span></p>
<p class="bodytext"><a name="para589"></a><span class="paranum">৫৮৯</span>. তিকং কদলিযং। রমন্তি যস্সং <span class="bld">রম্ভা,</span> ভো। <span class="bld">কদ</span> মারণে, অলো, নদাদি। <span class="bld">মুচ</span> মোচনে, ণো। দ্বযং কপ্পাসিযং <a name="M0.0393"></a>, যস্সা ফলং কপ্পাসং করোতি লোকানমুপকারন্তি <span class="bld">কপ্পাসী, করো</span>তিস্মা পাসো, নদাদি। <span class="bld">ৰদ</span> থেরিযে, অরো, সমুদ্দন্তাপি।</p>
<p class="gatha1">সমুদ্দন্তা তু কপ্পাসী, সিক্কাদুরালভাসু চ।</p>
<p class="gathalast">কপ্পাসী ৰনসম্ভৰা চে, ভারদ্বাজীতি ৰুচ্চতি॥</p>
<p class="bodytext">দ্বযং পণ্ণলতাযং। নাগলোকে জাতা লতা <span class="bld">নাগলতা।</span> তম্বৰণ্ণং লাতীতি <span class="bld">তম্বূলী,</span> অস্সূ, নদাদি। তম্বূলস্স অযং ৰা <span class="bld">তম্বূলী।</span> তম্বূলৰল্লী, নাগৰল্লীপি, তম্বূলং নাম ফলপত্তচুণ্ণাদিযোগসমূহানং নামং, তদত্থা ৰল্লী তম্বূলৰল্লী, নাগলোকস্স ৰল্লী। দ্বযং ধাতকিযং, অযং তম্বপুপ্ফী, মজ্জোপযুত্তা। পুপ্ফা সুগন্ধিকা ধাতকিচ্চেৰ খ্যাতা। অগ্গিজালসমানপুপ্ফতায <span class="bld">অগ্গিজালা।</span> অতিসযং ঠিতিং করোতীতি <span class="bld">ধাতকী,</span> নদাদি।</p>
<p class="bodytext"><a name="para590"></a><span class="paranum">৫৯০</span>. দ্বযং সুক্কতিৰুতাযং। তিস্সো ৰুতা তচরাজিযো যস্সা <span class="bld">তিৰুতা।</span> তিস্সো পুটা তচরাজিযো যস্সা <span class="bld">তিপুটা।</span> সরলা, তিভণ্ডী, রোচনীপি <span class="note">[দেৰনীপি (ক॰)]</span>। দ্বযং কণ্হতিৰুতাযং। <span class="bld">সা</span> তনুকরণে, ৰিরেচনকরণেন কাযং, রোগঞ্চ সাযতীতি <span class="bld">সামা।</span></p>
<p class="gatha1">‘‘সামা তু মেচকে ৰুদ্ধ-দারকে হরিতে নদি।</p>
<p class="gathalast">তিকণ্হতিৰুতা গুন্দা, সারিৰাযমিনীসু চে’’তি॥ –</p>
<p class="bodytext"><span class="bld">রভসো, কল</span> <a name="M0.0394"></a> সঙ্খ্যানে, <span class="bld">কর</span> করণে ৰা, অ, <span class="bld">কাল়া।</span> থী <span class="bld">কাল়া</span> কণ্হতিৰুতাযং, নীলীযোজনৰল্লিসু। মসূরৰিদলা, অদ্ধচন্দা, কাল়মেসিকাপি।</p>
<p class="bodytext">দ্বযং কুক্কুটসিঙ্গাযং। সিঙ্গসদিসপুপ্ফতায <span class="bld">সিঙ্গী,</span> কুল়ীরসিঙ্গী, ৰক্কঙ্গীপি। দ্বযং রেণুকাখ্যে গন্ধদব্বে, অযং রেণুকেত্যেৰ ৰাণিজাদীনং খ্যাতা। অস্সা চ মরীচাকতি ফলং। <span class="bld">রেণু</span> গতিসদ্দেসু, ণু, কপিলা ৰুত্তা। দ্বিজা, হরেণূ, কোন্তী, ভস্মগন্ধনীপি। ‘‘হরেণু সো কলাযেপি, রেণুকাযং থিযং ভৰে’’তি <span class="note">[চিন্তামণিটীকা ১৪.১২০]</span> <span class="bld">রুদ্দো।</span></p>
<p class="bodytext"><a name="para591"></a><span class="paranum">৫৯১</span>. দ্বযং ফালকে। হিরীনামিকায দেৰধীতায সরীরতো সঞ্জাতত্তা <span class="bld">হিরিৰেরং।</span> ৰারেতীতি ৰারং, ৰারিনামকত্তা ৰা ৰারং, <span class="bld">ল</span>ত্তে <span class="bld">ৰালং।</span> উদীঝং। কেসম্বুনামম্পি, উদীচীদেসে ভৰং <span class="bld">উদীঝং,</span> কেসস্স অম্বুনো চ যানি নামানি, তানি সব্বান্যস্সাতি <span class="bld">কেসম্বুনামং।</span> দ্বযং বিম্বিকাযং। রত্তং পক্কফলমস্সা। ওট্ঠৰণ্ণসমানফলতায <span class="bld">বিম্বিকা,</span> অস্সা এৰ হি ফলেনোট্ঠো উপমীযতে। তুণ্ডিকেরী, পিলুপণ্ণীপি।</p>
<p class="bodytext">দ্বযং সেলেয্যে, তঞ্চ পাসাণভৰং সুগন্ধরসদব্বং সেলজন্তি খ্যাতং। সিলাযং পাসাণে ভৰং <span class="bld">সেলেয্যং,</span> ণেয্যো। অস্মনো, অস্মস্স ৰা পুপ্ফং <span class="bld">অস্মপুপ্ফং,</span> কাল়ানুসারিযম্পি। দ্বযং এলাযং ‘‘ফালা’’তি খ্যাতাযং। <span class="bld">ইল</span> গমনে, অ, ইস্সে। বহৰো অত্থে লাতীতি <span class="bld">বহুলা,</span> বহুরোগে ৰা লুনাতীতি <span class="bld">বহুলা,</span> চন্দৰালাপি।</p>
<p class="bodytext"><a name="para592"></a><span class="paranum">৫৯২</span>. দ্বযং <a name="M0.0395"></a> ‘‘কুট্ঠ’’ইতি খ্যাতে সুগন্ধদব্বে। <span class="bld">কুট</span> চেদনে, ঠো। কুযং পথৰিযং তিট্ঠতীতি ৰা <span class="bld">কুট্ঠং।</span> ব্যাধিনামকত্তা <span class="bld">ব্যাধি,</span> তথা চ ‘‘কোৰেরং ভাসুরং কুট্ঠং, পারিভাব্যং গদাহ্ৰয’’ন্তি <span class="note">[চিন্তামণিটীকা ১৪.১২৬]</span> <span class="bld">রভসো।</span> পাকলং, উপ্পলম্পি। দ্বযং কেৰত্তীমুত্থকে। ৰুত্তঞ্চ –</p>
<p class="gatha1">‘‘পরিপেলৰং প্লৰং ৰন্যং, তং কুটন্নটসঞ্ঞকং।</p>
<p class="gathalast">জাযতে মণ্ডূকাকারং, সেৰালদলসঞ্চযে’’তি॥</p>
<p class="bodytext">ৰনে পানীযে জাতং <span class="bld">ৰানেয্যং,</span> ণেয্যো, কেৰত্তীমুত্থকে পণ্ডো, সোণকোসো কুটন্নটো। <span class="bld">কুট</span> ছেদনে, <span class="bld">নট</span> অৰবন্ধনে, <span class="bld">নট</span> নট্টনে ৰা, কুটন্নটন্তি সমুদিতনামং। নিগ্গহীতাগমো। দাসপুরম্পি।</p>
<p class="bodytext">ফলপাকন্তলতাদি জাতিমত্তমেৰ ওসধি নাম, ন তু তিফলকক্কোলাদি, <span class="bld">ই</span>পচ্চযো, বহুৰচনন্তু অত্থবহুলত্তা এৰ, একৰচনন্তোপি দিস্সতে, ওসধি ইত্থিযমেৰ। ওসধং সব্বমজাতিযং। ফলপাকন্তত্তা জাতিতো অঞ্ঞং যং কিঞ্চি রোগাপনযনকরং, তদোসধমুচ্চতে। ওসধিজাতিসম্বন্ধিদব্বম্পি জাতিৰত্তিচ্ছাযং রোগপহীনক্রিযাহেতুত্তা <span class="bld">ওসধ</span>সদ্দৰাচ্চন্তি পটিপাদনত্থং <span class="bld">সব্ব</span>গ্গহণং। <span class="bld">ওসধ</span>সদ্দতো জাতিযং ণো। কেচি পন ‘‘ওসধিজাতিমত্তমোসধং সব্বমজাতিয’’ন্তি পাঠমৰত্বা ‘‘ওসধিজাতিমত্তং ভেসজ্জং সব্বমজাতিয’’ন্তি পঠন্তি। তমিধ <span class="bld">ওসধিওসধ</span>সদ্দানমেৰ একদেসৰিকতিৰসেন ৰুত্তানং সংসযাপগমনত্থং ৰিসেসস্স ৰুত্তত্তা ন <a name="M0.0396"></a> গহেতব্বং, <span class="bld">অমরকোসেপি</span> ৰুত্তং ‘‘ওসধ্যো জাতিমত্তেসু, অজাত্যং সব্বমোসধ’’ন্তি <span class="note">[অমর ১৪.১৩৫]</span>। তত্থ সকৰাদীপক্খে একো <span class="bld">ম</span>কারো আগমৰসেন ৰুত্তো।</p>
<p class="bodytext"><a name="para593"></a><span class="paranum">৫৯৩</span>. মূলাদিকং দসৰিধং <span class="bld">সাক</span>ন্তি মতং, সক্কোতি যেনাতি কত্বা। তত্র <span class="bld">মূলং</span> মূলকাদীনং, <span class="bld">পত্তং</span> বাকুচাদীনং, <span class="bld">কলীরং</span> ৰংসাদীনং, <span class="bld">অগ্গং</span> ৰেত্তাদীনং, <span class="bld">কন্দং</span> নীলুপ্পলাদীনং, <span class="bld">মিঞ্জং</span> তালাদীনং, <span class="bld">ফলং</span> কুম্ভণ্ডাদীনং, <span class="bld">তচো</span> মাতুলুঙ্গাদীনং, <span class="bld">পুপ্ফং</span> ৰঙ্গসুসেনাদীনং, <span class="bld">ছত্তং</span> অহিছত্তাদীনং।</p>
<p class="bodytext"><a name="para594"></a><span class="paranum">৫৯৪</span>. দ্বযং এল়গলে। পকারেন দদ্দুং পুনাতীতি <span class="bld">পপুন্নাটো। পু</span> পৰনে, কিযাদি, অটো, নিগ্গহীতাগমো। এল়গং দদ্দুং লুনাতীতি <span class="bld">এল়গলো।</span> দদ্দুঘো, চক্কমদ্দকো, উরণাখ্যোপি, দদ্দুং হন্তীতি <span class="bld">দদ্দুঘো, হন</span>স্স <span class="bld">ঘো।</span> চক্কাকারতায চক্কং, দদ্দু, তং মদ্দযতীতি <span class="bld">চক্কমদ্দকো।</span> উরণাখ্যো মেসাখ্যো। মারিসাকতিঅপ্পপত্তকো ভূমিলগ্গপত্তো তণ্ডুলেয্যো অপ্পমারিসো চ নাম, তণ্ডুলতো জাযতীতি <span class="bld">তণ্ডুলেয্যো,</span> ণেয্যো। অপ্পপত্ততায অপ্পো চ সো মারিসাকতিত্তা মারিসো চেতি <span class="bld">অপ্পমারিসো।</span></p>
<p class="bodytext">দ্বযং <a name="M0.0397"></a> জীৰন্তিযং, অযং রত্তঙ্গমারিসাকতি, <span class="bld">জীৰ</span>তো অন্তো, নদাদি। ইতরতো যু, নদাদি। জীৰা, জীৰনীযা, মধুপি। ‘‘হেং নু ন্বে নী’’। দ্বযং জীৰকে, অযং অট্ঠৰগ্গপৰিট্ঠো। অনেনেৰ নামেন ৰাণিজানং পসিদ্ধো। মধুরসতায <span class="bld">মধুরকো,</span> জীৰাপেতীতি <span class="bld">জীৰকো,</span> ণ্ৰু।</p>
<p class="gatha1">‘‘জীৰকো সিঙ্গকো সেকো,</p>
<p class="gatha2">দীঘাযু কুচ্চসীসকো।</p>
<p class="gatha3">রস্সঙ্গো মধুরো সাদু,</p>
<p class="gathalast">পাণকো চিরজীৰিনী’’তি॥</p>
<p class="bodytext"><span class="bld">তন্তন্তরং</span> <span class="note">[অমরকোসুগ্ঘাটনটীকাযম্পি অপরাদ্ধং চিন্তামণিটীকাযম্পি]</span>।</p>
<p class="bodytext"><a name="para595"></a><span class="paranum">৫৯৫</span>. দ্বযং লসুণে। যস্স মূলং সেতৰণ্ণং। পলণ্ডুকন্দতো মহন্তকন্দতায <span class="bld">মহাকন্দো।</span> অম্বিলেনেকেন রসেন ঊনতায <span class="bld">লসুণং, ল</span>ত্তং, রস্সত্তং, <span class="bld">ণ</span>ত্তঞ্চ, <span class="bld">লস</span> কন্তিযং ৰা, যু, অস্সু, <span class="bld">ণ</span>ত্তং। মহোসধং, অরিট্ঠং, রসোনোপি। দ্বযং রত্তমূলে, হরিতে চ। <span class="bld">পলডি</span> গন্ধনে, উ, সুন্দরো কন্দো যস্স <span class="bld">সুকন্দকো।</span> ক্রণস্বননী।</p>
<p class="bodytext">দ্বযং পটোলে। <span class="bld">পট</span> গমনে, ওলো, পটুং রসং লাতীতি ৰা <span class="bld">পটোলো,</span> উস্সো, তিত্তরসতায <span class="bld">তিত্তকো।</span> সকত্থে কো। কুলকং, পটুপি। দ্বযং ‘‘ভিঙ্গরাজ’’ইতি খ্যাতে কেসরঞ্জনে। ভিঙ্গো ৰুচ্চতি ভমরো, তব্বণ্ণং কত্বা তেসং রঞ্জেতীতি <span class="bld">ভিঙ্গরাজো। মুচ</span> মোচনে, অৰো, উস্সা, <span class="bld">মাক্কৰো।</span></p>
<p class="bodytext"><a name="para596"></a><span class="paranum">৫৯৬</span>. দ্বযং <a name="M0.0398"></a> পুনন্নৰাযং, ৰুদ্ধোপি পুন নৰো ভৰতি যায যোগিতাযাতি <span class="bld">পুনন্নৰা।</span> সোথং হন্তীতি <span class="bld">সোথঘাতং, হন</span>স্স <span class="bld">ঘাতো।</span> দ্বযং অনূপজে সাকে। <span class="bld">তুদ</span> ব্যথনে, ভাৰে তো। ৰিগতং তুন্নমেতস্স খাদনে <span class="bld">ৰিতুন্নং। সদ</span> ৰিসরণগত্যাৰসানেসু, তো, <span class="bld">অন্না</span>দেসো, সকত্থে কো।</p>
<p class="bodytext">দ্বযং কারৰেল্লকে। তিত্তরসতায কুচ্ছিতাকারেন লম্বতীতি <span class="bld">কারৰেল্লো।</span> উস্সাত্তং, রত্তং, ইল্লো, <span class="bld">কু</span>পুব্বো <span class="bld">লৰি</span> অৰসংসনে। <span class="bld">সসু</span> হিংসাযং, অৰো, নদাদি, অস্সু। ‘‘হে খা লে-খ্যা’’। তিকং লাবুযং। <span class="bld">তুম্ব</span> অদনে, তুম্বতি হিংসতি পিত্তন্তি তুম্বী, নদাদি। <span class="bld">ন</span>পুব্বো <span class="bld">লম্ব</span> অৰসংসনে, উ, <span class="bld">ম</span>লোপো, <span class="bld">ন</span>স্স <span class="bld">অ</span>ত্তং, <span class="bld">অলাবু,</span> পাণিনিযানং <span class="note">[উণাদি ১.৮৭]</span>, <span class="bld">আ</span>পুব্বো <span class="bld">লম্ব</span> অৰসংসনে, <span class="bld">আলাবু।</span> কাতন্তিকানং, চন্দানঞ্চেৰং, অস্মাকন্তু রস্সং কত্বা অলাবু, <span class="bld">অ</span>লোপে <span class="bld">লাবু,</span> অভেদোপচারেন তীণিপি ফলেপি ইত্থিলিঙ্গানি, <span class="bld">সা</span>সদ্দো ইত্থি লিঙ্গত্থজোতকো।</p>
<p class="bodytext"><a name="para597"></a><span class="paranum">৫৯৭</span>. দ্বযং সম্পুসে। ইরং ৰারিং লাতি তব্বাহুল্যতোতি <span class="bld">এল়ালুকং।</span> ‘‘ইরা ৰারিসুরা ভূমি-ভারতীসু পযুজ্জতে’’তি হি <a name="M0.0399"></a> <span class="bld">নানত্থসঙ্গহো।</span> থিযং, উ, সকত্থে কো। <span class="bld">কুক</span> আদানে, অরো, নদাদি, উস্সত্তং, কং ৰাতং, কফঞ্চ করোতীতি <span class="bld">কক্করী,</span> অপরত্র <span class="bld">ফ</span>লোপো। ককল়িপি। দ্বযং কুম্ভণ্ডে। কুম্ভপ্পমাণফলতায <span class="bld">কুম্ভণ্ডো,</span> অঞ্ঞত্থে ণ্ডো, কুম্ভো ৰিয ডেতীতি ৰা <span class="bld">কুম্ভণ্ডো,</span> বিন্দাগমো, <span class="bld">কুস</span> ছেদনে ৰা, অণ্ডো, <span class="bld">স</span>স্স <span class="bld">ভো,</span> বিন্দাগমো, কং ৰাতং উম্ভেতীতি ৰা <span class="bld">কুম্ভণ্ডো,</span> অণ্ডো। <span class="bld">ৰল্ল</span> সংৰরণে, ইভো, মহাফলতায সব্বাসং ৰল্লিজাতীনং ভাতি দিব্বতীতি ৰা <span class="bld">ৰল্লিভো,</span> কক্কারূপি।</p>
<p class="bodytext">দ্বযং গোরক্খকক্করিযং। ইন্দস্স সক্কস্স ৰারুণী সুরা <span class="bld">ইন্দৰারুণী।</span> ৰিসেসেন সরতি হিংসতি কফপিত্তাদযোতি <span class="bld">ৰিসালা।</span> ‘‘সরমেহো কুট্ঠহরি, ৰিসালা কফপিত্তঘা’’তি হি <span class="bld">দব্বগুণে।</span> ৰিসরতি ৰিরেচতি এতাযাতি ৰা <span class="bld">ৰিসালা।</span> দ্বযং অনুপসাকে। ৰসতি যস্মিং খারগুণো <span class="bld">ৰত্থু। ৰস</span> নিৰাসে, রত্থু, <span class="bld">ৰস</span> হিংসাযং ৰা, ৰসতি কফৰাতপিত্তেতি ৰত্থু। <span class="bld">ৰত্থুলেয্যকো</span>তি সমুদিতনামং। <span class="bld">লয</span> সায্যে, লযাপেতি সব্বদোসেতি <span class="bld">লেয্যকো,</span> ণ্ৰু, অস্সে, ৰত্থু চ সো লেয্যকো চাতি <span class="bld">ৰত্থুলেয্যকো।</span> ‘‘মৌং-হেং’’।</p>
<p class="bodytext"><a name="para598"></a><span class="paranum">৫৯৮</span>. দ্বযং মূলকে। <span class="bld">ণ্ৰু</span>ম্হি <span class="bld">মূলকো। চচ্চ</span> পরিভাসনতজ্জনেসু, উ, অস্সু, মুংলাপঙ। দ্বযং কলম্বুকে। <span class="bld">তমু</span> কঙ্খাযং, ণ্ৰু, <span class="bld">ব</span>ন্তো চ, কে জলে লম্বতীতি <span class="bld">কলম্বুকো,</span> ণ্ৰু, অস্সু। উপোদিকাপি, উদকং অপগতা <span class="bld">উপোদিকা।</span></p>
<p class="bodytext">কাসমদ্দঝজ্ঝরীমগ্গৰাদযো <a name="M0.0400"></a> <span class="bld">সাকভেদা</span> সাকৰিসেসা। কাসং মদ্দতীতি <span class="bld">কাসমদ্দো।</span> কচো, <span class="bld">ঝজ্ঝ</span> পরিভাসনতজ্জনেসু, অরো, নদাদি, <span class="bld">ঝজ্ঝরী।</span> কনকলা। ফং ৰাতং গণ্হাতীতি <span class="bld">ফগ্গৰো, হ</span>স্স <span class="bld">ৰো, ফগ্গৰো,</span> ‘‘পৈ-তেং-খা’’।</p>
<p class="bodytext"><a name="para599-600"></a><span class="paranum">৫৯৯-৬০০</span>. দ্বযং দুব্বাযং। সুন্দরং দলং পত্তমেতস্স মঙ্গলপাঠেতি <span class="bld">সদ্দলো,</span> সদ্দং মঙ্গলসদ্দং লান্তি ভাসন্তি পঠন্তি ব্রাহ্মণা যেনাতি ৰা <span class="bld">সদ্দলো। দুব্বী</span> হিংসাযং, অ, অৰমঙ্গলং দুব্বতীতি <span class="bld">দুব্বা,</span> দুন্নিমিত্তাদযো ৰারেন্তি যাযাতি ৰা<span class="bld">দুব্বা,</span> নেরুত্তো। সতপব্বিকা, ভগ্গৰী, অনন্তা, রুহাপি। <span class="bld">সা</span> দুব্বা <span class="bld">সিতা</span> সুক্কা চে, গোলোমী নাম, গোলোমজত্তা <span class="bld">গোলোমী।</span> সতৰীরিযা, গণ্ডালী, সকুলাক্খকোপি।</p>
<p class="bodytext">দ্বযং ভদ্দমুত্তে। <span class="bld">গু</span> সদ্দে, দো। <span class="bld">মুচ</span> মোচনে, তো, রোগহরণত্তা ভদ্দঞ্চ তং মুত্তঞ্চেতি <span class="bld">ভদ্দমুত্তং,</span> ‘‘ন্বা-ম্যে-যেং-জী’’। দ্বযং উচ্ছুম্হি। রসং লাতীতি <span class="bld">রসালো,</span> দীঘো। <span class="bld">ইসু</span> ইচ্ছাযং, উ, <span class="bld">উস</span> দাহে ৰা, উ, <span class="bld">স</span>স্স <span class="bld">ছো,</span> পুব্বত্র ইস্সু, অসরূপদ্বিত্তং, <span class="bld">উচ্ছু,</span> পুমে।</p>
<p class="bodytext">চতুক্কং <a name="M0.0401"></a> ৰংসে। <span class="bld">ৰী</span> গমনে, ল়ু, তচোৰ সারো যস্স। <span class="bld">ৰী</span> গমনে, উ, <span class="bld">না</span>গমো, <span class="bld">ণ</span>ত্তং, ৰনতি সম্ভতীতি <span class="bld">ৰংসো। ৰন</span> সম্ভত্তিযং, সো, <span class="bld">ৰস</span> নিৰাসে ৰা, করণে অ, নিগ্গহীতাগমো। সতপব্বো, যৰফলো, মক্করো, তেজনোপি, মক্করোতি পটিসেৰতি যেন <span class="bld">মক্করো,</span> সঞ্ঞাযং অ। তিকং পব্বে। <span class="bld">পব্ব</span> পূরণে, <span class="bld">পব্বং। ফল</span> ৰিসরণে, উ, ল়ত্তং। <span class="bld">গন্থ</span> গন্থনে, ই, ৰণ্ণৰিকারে <span class="bld">গণ্ঠি, সো</span> পুমা।</p>
<p class="bodytext"><span class="bld">অনিলদ্ধুতা</span> অনিলেন কম্পিতা <span class="bld">যে</span> ৰেণূ কীটাদিভি কতরন্ধতায নদন্তি, তে কীচকা নাম সিযুং, <span class="bld">চকী</span> আমসনে, ণ্ৰু, পুব্বাপরব্যঞ্জনানং ৰিপরিযযো, <span class="bld">কীচকা।</span></p>
<p class="bodytext"><a name="para601"></a><span class="paranum">৬০১</span>. দ্বযং নল়ে। <span class="bld">নী</span> নযে, অলো, ল়ত্তং, <span class="bld">ধম</span> সদ্দগ্গিসংযোগেসু, যু, পোটগলোপ্যত্র। দ্বযং কাসে। পুটং অঞ্ঞমঞ্ঞং সংসগ্গং গচ্ছতীতি <span class="bld">পোটগলো, ম</span>স্স <span class="bld">লো। কাস</span> দিত্তিযং, অ, অযমনিত্থী।</p>
<p class="bodytext">দ্বযং সরে। <span class="bld">তিজ</span> নিসানে, যু। সরন্ত্যনেনেতি <span class="bld">সরো।</span> পুমে সঞ্ঞাযং অ, <span class="bld">সর</span> হিংসাযং ৰা। গুন্দোপ্যত্র। <span class="bld">বীরণস্স</span> সেতকুসুমস্স তিণৰিসেসস্স মূলং <span class="bld">উসীরং</span> নাম, <span class="bld">ৰস</span> কন্তিযং, <span class="bld">উস</span> দাহে ৰা, ঈরো, পুব্বস্মিং ৰস্সু, অভযং, নলদং, সেব্যং, জলাসযং, অমণালং, লামজ্জকম্পি।</p>
<p class="bodytext">হরিতক্যাভযা পণ্ডো, উসীরে নিব্ভযে তিসু।</p>
<p class="bodytext">জলাসযো জলাধারে, উসীরে তু জলাসযং।</p>
<p class="bodytext">সেব্যা সেৰারহে সিযা।</p>
<p class="bodytext"><a name="para602"></a><span class="paranum">৬০২</span>. তিকং <a name="M0.0402"></a> কুসে, <span class="bld">কুস</span> ছেদনে, অ, <span class="bld">ৰরহ</span> পাধান্যে, পরিভাসনহিং সাদানেসু চ, ইসো, <span class="bld">দু</span> পরিতাপে, অব্ভো, <span class="bld">দব্ভো,</span> কুথো, পৰিত্রম্পি।</p>
<p class="bodytext">দ্বযং ‘‘গন্ধখেড’’ইতি খ্যাতে তিণে, ৰুত্তঞ্চ ‘‘ভূতিনং গন্ধখেডঞ্চ, সুগন্ধং গোমযপ্পিয’’ন্তি। অথ রামকপ্পূরতো কো অস্স ভেদো। <span class="bld">রামকপ্পূরং</span> বহুপকণ্ডং কপ্পূরসুগন্ধং। গন্ধখেডন্তু ইকডসমানপত্তং সাখাসভাৰং ভূমিলগ্গং, অতোযেৰ ভূতিনকমুচ্চতে, ভূমিযং লগ্গং তিণং <span class="bld">ভূতিনকং,</span> নত্তং, সকত্থে কো।</p>
<p class="bodytext">দ্বযং গৰাদীনং মদনীযে তিণে, <span class="bld">ঘস</span> অদনে, ণো, <span class="bld">যু</span> মিস্সনে, অসো। দ্বযং পূগরুক্খে। <span class="bld">পূজ</span> পূজাযং, ণো, <span class="bld">পূগো। কমু</span> ইচ্ছাযং, ণ্ৰু। ঘোণ্টাপি, ‘‘ঘোণ্টা বদরপূগেসূ’’তি <span class="bld">রুদ্দো।</span></p>
<p class="bodytext"><a name="para603"></a><span class="paranum">৬০৩</span>. দ্বযং তালে। <span class="bld">তল</span> পতিট্ঠাযং, চুরাদি, অ। ৰাতাদযো ৰিভিন্দতীতি <span class="bld">ৰিভেদিকা।</span></p>
<p class="gatha1">‘‘ৰাতঘো ব্রূহনো চাপি, কিমিহা কুট্ঠনাসনো।</p>
<p class="gathalast">রত্তপিত্তহরো সাদু, তালো সত্তগুণো মতো’’তি॥</p>
<p class="bodytext">হি <span class="bld">দব্বগুণো।</span> তিণরাজাপি। দ্বযং খজ্জূরিযং। <span class="bld">খজ্জ</span> খজ্জনে, ব্যথনে চ, ঊরো, নদাদি। <span class="bld">সিদ</span> মোচনে, স্নেহনে চ, ই, <span class="bld">সন্দ</span> সৰনে ৰা, ই, উপান্তস্সি চ, <span class="bld">সিন্দি।</span></p>
<p class="bodytext"><a name="para604"></a><span class="paranum">৬০৪</span>. হিন্তালাদযো <a name="M0.0403"></a> সত্ত নিস্সারতায তিণানি চ তানি মূলেন জলপানসামঞ্ঞতো পাদপা চেতি <span class="bld">তিণপাদপা</span> ৰুচ্চন্তি, <span class="bld">তিণ</span> অদনে, পমাণতো তালতো হীনো <span class="bld">হিন্তালো,</span> পদৰিপরিযযো, রস্সো চ। নাল়ি ৰিয জাযতীতি <span class="bld">নাল়িকেরো।</span> অঞ্ঞত্থে ইরো, কোন্তো চ, নাল়িকেরো। লাঙ্গলীপি। ‘‘লাঙ্গলী নাল়িকেরে চ, সিরপাণিম্হি লাঙ্গলী’’তি <span class="note">[চিন্তামণিটীকা ১৪.১৬৮]</span> <span class="bld">রভসো।</span> সণ্ঠানতো তালসদিসতায <span class="bld">তাল়ী,</span> ল়ত্তং, উপমানে ঈ, <span class="bld">তল়</span> আঘাতে ৰা, চুরাদি, নদাদি, <span class="bld">তাল়ী। কিত</span> নিৰাসে, রোগাপনযনে চ, ণ্ৰু, নদাদিত্তা ঈ, <span class="bld">কেতকী,</span> অযং নারী।</p>
<p class="centered">অরঞ্ঞৰগ্গৰণ্ণনা নিট্ঠিতা।</p>
<p class="title">৬. অরঞ্ঞাদিৰগ্গৰণ্ণনা</p>
<p class="bodytext"><a name="para605"></a><span class="paranum">৬০৫</span>. নৰ পব্বতস্স নামানি। <span class="bld">পব্ব</span> পূরণে, তো। <span class="bld">গির</span> নিগ্গিরণে, ওসধাদযো নিগ্গিরতীতি <span class="bld">গিরি,</span> ই। সিলানং রাসি <span class="bld">সেলো,</span> <a name="M0.0404"></a> সিলা পচুরা সন্ত্যস্মিং ৰা <span class="bld">সেলো, সেল</span> গতিযং ৰা, অ। <span class="bld">অদ্দ</span> গতিম্হি যাচনে চ, ভূৰাদি, ই, <span class="bld">অদ্দ</span> হিংসাযং ৰা, চুরাদি। ন গচ্ছতীতি <span class="bld">নগো।</span> ন চলতীতি <span class="bld">অচলো।</span> সিলানমুচ্চযো উব্বেধো, থূপো ৰা <span class="bld">সিলুচ্চযো।</span> সিখরযোগা <span class="bld">সিখরী,</span> ঈ, তিলকীভূতো। ভুং ভূমিং ধরতীতি <span class="bld">ভূধরো,</span> ভুযা ধরীযতীতি ৰা <span class="bld">ভূধরো,</span> বাহুল্যেন অ, <span class="bld">ভূধরো।</span> অহারিযো, গোত্তোপি, দেসন্তরং নেতুমসক্যত্তা <span class="bld">অহারিযো,</span> গৰং ভূমিং ধারণেন তাযতে <span class="bld">গোত্তো।</span></p>
<p class="bodytext">পঞ্চকং সিলাযং। <span class="bld">অম</span> গতিযং, ভো। <span class="bld">ৰন, সন</span> সম্ভত্তিযং, পসনতি ব্যাপেতীতি <span class="bld">পাসাণো,</span> নিপাতনা, <span class="bld">পস</span> বন্ধনে ৰা, যু। <span class="bld">অসু</span> খেপনে, মো, <span class="bld">অস্মা,</span> রাজাদি, <span class="bld">অসু</span> ব্যাপনে ৰা। <span class="bld">পল</span> রক্খণে, <span class="bld">উপলো, উপ</span> দেহে ৰা, <span class="bld">অল</span>পচ্চযো নিপাতো। <span class="bld">সিল</span> উচ্চে, অ। <span class="bld">সিলা,</span> নারী।</p>
<p class="bodytext"><a name="para606"></a><span class="paranum">৬০৬</span>. গিজ্ঝকূটাদযো তিকূটন্তা ‘‘ৰঙ্কাদী’’তি এত্থ <span class="bld">আদি</span>না মলযদদ্দুরাদযো চ নগা নগৰিসেসা। গিজ্ঝা সকুণৰিসেসা অস্স কূটে ৰসন্তি, গিজ্ঝসদিসকূটযুত্ততায ৰা <span class="bld">গিজ্ঝকূটো।</span> ৰিসেসেন ভাতীতি <span class="bld">ৰেভারো,</span> অরো। <span class="bld">পুল</span> মহত্তে, ৰিসেসেন পুলতীতি <span class="bld">ৰেপুল্লো।</span> ইসযো গিলতীতি <span class="bld">ইসিগিলি,</span> ই। আদিচ্চগমনৰিরোধেন ৰিরুদ্ধং ঝাযতীতি <span class="bld">ৰিঞ্ঝো।</span> পণ্ডুৰণ্ণতায <span class="bld">পণ্ডৰো <a name="M0.0405"></a>, পণ্ড</span> গতিযং ৰা, অৰো। কুটিলতায <span class="bld">ৰঙ্কো।</span> দ্বযং উদযগিরিম্হি। অপরসেলাপেক্খায <span class="bld">পুব্বসেলো।</span> উদযন্ত্যস্মা সূরিযাদযোতি <span class="bld">উদযো,</span> সূরিযাদীনমুদযযোগতো ৰা <span class="bld">উদযো।</span></p>
<p class="bodytext">তিকং অত্থগিরিম্হি। মন্দযতি সূরিযো যস্মিং <span class="bld">মন্দরো।</span> মন্দপ্পভো ৰা অরতি যস্মিং সূরিযোতি <span class="bld">মন্দরো,</span> অত্থং অনুপলদ্ধিং গহনক্খত্তানং করোতীত্যত্থো, নামধাতুকারিতন্তা অ। দ্বযং হিমৰতি পব্বতে। হিমপ্পচুরতায <span class="bld">হিমৰা,</span> হিমং ৰা ৰমতীতি <span class="bld">হিমৰা,</span> ক্বি, রাজাদিপক্খেপত্তা সিস্সা। হিমযুত্তো অচলো <span class="bld">হিমাচলো।</span></p>
<p class="bodytext"><a name="para607"></a><span class="paranum">৬০৭</span>. অত্তনি সঞ্জাতগন্ধদব্বানং গন্ধেহি লোকে মদযতি, মোদযতীতি ৰা <span class="bld">গন্ধমাদনো,</span> যু। কেলাসো ৰুত্তো। ৰিচিত্তকূটযুত্ততায <span class="bld">চিত্তকূটো।</span> সুখং দস্সনং যস্স, যস্মিং ৰা <span class="bld">সুদস্সনো,</span> কাল়ৰণ্ণকূটতায <span class="bld">কাল়কূটো।</span> তীণি কূটান্যস্স <span class="bld">তিকূটো,</span> ছল়েতেপি পব্বতৰিসেসা। <span class="bld">অস্স</span> যথাৰুত্তস্স পব্বতস্স <span class="bld">পত্থো</span> সমো ভূমিভাগো সানু নাম, <span class="bld">অস্স</span> ৰা পব্বতস্স সমায ভূমিযং পত্থো সানু চ ভৰন্তীতি অজ্ঝাহরিতব্বং। পতিট্ঠতে অস্মিন্তি <span class="bld">পত্থো, ঠ</span>স্স <span class="bld">থো। সন</span> সম্ভত্তিযং, ণু, সম্ভজীযতে সেৰীযতেতি <span class="bld">সানু,</span> দ্বেপ্যনিত্থিযং।</p>
<p class="bodytext"><a name="para608"></a><span class="paranum">৬০৮</span>. তিকং <a name="M0.0406"></a> সিঙ্গস্স নামং। <span class="bld">কুট</span> দাহে, কম্মনি ণো, <span class="bld">ৰা</span>কারেন কূটম্পি। সিখং রুহতীতি <span class="bld">সিখরং।</span> নেরুত্তো। সিখং গচ্ছতীতি <span class="bld">সিঙ্গং, ইঙ্গ</span> গমনত্থো, খলোপো। দ্বযং পব্বতাদীনং পপতনট্ঠানস্স নামং। পপতন্ত্যস্মা, ণো। <span class="bld">পত</span> অধোগমনে, <span class="bld">পপাতো। তট</span> সমুস্সযে, <span class="bld">তটো।</span></p>
<p class="bodytext">দ্বযং পব্বতনিতম্বে। <span class="bld">নিতম্বো</span> জঘনেপি, <span class="bld">কট</span> ৰস্সাৰরণেসু, ণ্ৰু। পব্বতে পাসাণাদীসু <span class="bld">অম্বুনো</span> জলস্স <span class="bld">পসৰো</span> পসৰনং নিজ্ঝরো নাম, নিস্সরণং <span class="bld">নিজ্ঝরো, স</span>স্স <span class="bld">ঝো,</span> অসরূপদ্বিত্তং। ঝরোপি।</p>
<p class="bodytext"><a name="para609"></a><span class="paranum">৬০৯</span>. দ্বযং কিত্তিমে অকিত্তিমে, সজলে নিজ্জলে ৰা কন্দরে। <span class="bld">দর</span> ৰিদারণে, অ, ঈ, <span class="bld">দরী। কং</span> জলৰাচকমব্যযং, কেন দরীযতে <span class="bld">কন্দরো,</span> আ, কন্দরা। তিকং দেৰখাতবিলে। নিলীযন্ত্যস্মিং <span class="bld">লেণং, লী</span> সিলেসনে, যু। গতিং হ্ৰযতি কুটিলযতীতি <span class="bld">গব্ভরং,</span> নিপাতনা। <span class="bld">গব্ভ</span> ধারণে ৰা, অরো। <span class="bld">গুহূ</span> সংৰরণে, অ, <span class="bld">গুহা।</span></p>
<p class="bodytext">দ্বযং সিলামযপোক্খরণিযং। <span class="bld">সোডি</span> গব্ভে, ঈ। <span class="bld">সোণ</span> ৰণ্ণগতিসঙ্ঘাতেসু ৰা, ডো, ঈ। দ্বযং পব্বতাদীনং গব্ভরদেসে লতাপল্লৰতিণাদীহি পিহিতোদরে গব্ভরে। <span class="bld">কুঞ্জ</span> অব্যত্তসদ্দে, করণে, ণো, <span class="bld">নিকুঞ্জং নি</span>পুব্বো। দ্বযংপ্যনিত্থিযং। <span class="bld">নিকুঞ্জ</span>ৰচনং পকুঞ্জাদিনিৰত্তনত্থং।</p>
<p class="bodytext"><a name="para610"></a><span class="paranum">৬১০</span>. <span class="bld">সেলস্স</span> <a name="M0.0407"></a> পব্বতস্স উদ্ধংভূমি <span class="bld">অধিচ্চকা</span> নাম। সেলস্সাধোভাগাসন্নভূমি <span class="bld">উপচ্চকা</span> নাম। অত্র তেহি <span class="bld">উপা</span>দিসদ্দেহি চ্চকো <span class="bld">যদা</span>দিনা <span class="note">[পাণিনি ৫.২.৩৪]</span>।</p>
<p class="bodytext">মূলপব্বতস্সন্তে পরিৰারেত্বা ঠিতা খুদ্দপব্বতা <span class="bld">পাদা</span> নাম। তত্র <span class="bld">পাদা</span>দিদ্বযং। পজ্জতে গম্যতেতি, ণো। সেলস্স উপন্তো সমীপে পব্বতো <span class="bld">উপন্তসেলো।</span></p>
<p class="bodytext">গেরিকমনোসিলাহরিতালকট্ঠিন্যাদিকোসব্বো এৰ সিলাৰিকারো ‘‘ধাতূ’’ত্যুত্তো, <span class="bld">ধর</span> ধারণে, তু, <span class="bld">ধাতু।</span></p>
<p class="centered">সেলৰগ্গৰণ্ণনা নিট্ঠিতা।</p>
<p class="bodytext"><a name="para611"></a><span class="paranum">৬১১</span>. তিকং সীহে। কেসরো জটা, তংযোগা, ঈ, <span class="bld">কেসরী।</span> মিগে হিংসতীতি <span class="bld">সীহো,</span> নিপাতনা ৰণ্ণৰিপরিযযো, মিগে হন্তুং সংৰিজ্জমানা ঈহা অস্সাতি ৰা <span class="bld">সীহো,</span> সহতীতি ৰা <span class="bld">সীহো।</span> পঞ্চস্সো, হরিপি। মুখমিৰ চরণাপ্যস্স করিকুম্ভদারণসমত্থাতি তেহি সহ পঞ্চস্সানি <a name="M0.0408"></a> যস্স। হরতি মিগেতি <span class="bld">হরি,</span> ই। মহাকুক্কুরপ্পমাণো কুক্কুরাকতি কণ্হলেখাচিত্তসরীরো গোমনুস্সাদিহিংসক্খমো রস্সমুখো <span class="bld">তরচ্ছো</span> নাম, সো ‘‘সুনখব্যগ্ঘো’’তি ৰুচ্চতি। <span class="bld">তর</span> তরণে, ছো, মিগে অদতীতি <span class="bld">মিগাদনো,</span> নন্দাদীহি যু।</p>
<p class="bodytext">দ্বযং ব্যগ্ঘে। ৰিনিহন্ত্বা আঘাযতীতি <span class="bld">ব্যগ্ঘো, ঘা</span> গন্ধোপাদানে, ব্যগ্ঘো দীপিনিপি। পুং পুমানো দালেতীতি <span class="bld">পুণ্ডরীকো, দল</span> ৰিদারণে, ণ্ৰু। <span class="bld">দ</span>স্স <span class="bld">ডো, ল</span>স্স <span class="bld">রো,</span> অস্সী, <span class="bld">পুণ্ডরীকো।</span></p>
<p class="gatha1">‘‘পুণ্ডরীকং সিতম্বোজে,</p>
<p class="gatha2">সিতচ্ছত্রে চ ভেসজ্জে।</p>
<p class="gatha3">কোসকারন্তরে ব্যগ্ঘে,</p>
<p class="gathalast">সো দিসাৰারণগ্গিসূ’’তি॥ –</p>
<p class="bodytext"><span class="bld">নানত্থসঙ্গহে।</span> ৰগ্ঘোপি। দীপিনিৰিসযে সদ্দূলো ঈরিতো, সরতীতি <span class="bld">সদ্দূলো,</span> ঊলো, দো চন্তো, সদ্দেন উলতি গচ্ছতীতি ৰা সদ্দূলো। দীপং তচ্চম্মং, তংযোগা <span class="bld">দীপী,</span> তস্মিং দীপিনি।</p> 
<p class="bodytext"><a name="para612"></a><span class="paranum">৬১২</span>. পঞ্চকং অচ্ছে। <span class="bld">অসু</span> খেপনে, ছো। <span class="bld">ইচ</span> থুতিযং, অ, <span class="bld">ইক্কো।</span> ভল্লুকোপি, <span class="bld">ভল, ভল্ল</span> পরিভাসনহিংসাদানেসু, ণ্ৰু, অস্সু, <span class="bld">ঈস</span> গতিহিংসাদানেসু, সো, রস্সাদি। <span class="bld">অ</span>পচ্চযে <span class="bld">ইসো।</span></p>
<p class="bodytext">দ্বযং রোহিতে। লোহিতৰণ্ণতায <span class="bld">রোহিসো,</span> লোহিতো চ, পুব্বত্র <span class="bld">ত</span>স্স <span class="bld">সো।</span> তিকং গোকণ্ণে। গৰস্স <a name="M0.0409"></a> কণ্ণো ৰিয যস্স কণ্ণোতি <span class="bld">গোকণ্ণো।</span> গণযুত্ততায গণী চ সো কণ্টকসদিসসিঙ্গতায কণ্টকো চেতি <span class="bld">গণিকণ্টকো,</span> সমুদিতনামম্পি ৰদন্তি। গণি চ কণ্টকো চ গণিকণ্টকাতি দ্বে নামানিপি দট্ঠব্বানি, তেনেৰ হি ‘‘গণিকণ্টকা’’তি বহুৰচননিদ্দেসো কতো।</p>
<p class="bodytext"><a name="para613-614"></a><span class="paranum">৬১৩-৬১৪</span>. চতুক্কং খগ্গে। সিঙ্গঞ্চ খগ্গাখ্যং, তংযোগা <span class="bld">খগ্গো।</span> ‘‘খগ্গো গণ্ডকসিঙ্গাসি-ৰুদ্ধভেদেসু গণ্ডকে’’তি <span class="note">[ব্যাখ্যাসুধা ২.৫.৪]</span> হি <span class="bld">নানত্থসঙ্গহে।</span> খগ্গসদিসং ৰিসাণমস্স সণ্ঠানতোতি <span class="bld">খগ্গৰিসাণো,</span> ণো। এত্থ <span class="bld">খগ্গ</span>সদ্দো অসিপরিযাযো। পলাসমদতীতি <span class="bld">পলাসাদো। গণ্ড</span> ৰদনেকদেসে, ণ্ৰু, <span class="bld">গণ্ডকো।</span></p>
<p class="bodytext">ব্যগ্ঘাদিকো সব্বোপি মিগভেদো ‘‘ৰাল়মিগো, সাপদো’’তি চোচ্চতে। ব্যগ্ঘস্সাতিসযেন মনুস্সাদীনং হিংসনতো দুট্ঠতা পাকটাতি তপ্পমুখতা ৰুত্তা। <span class="bld">ৰল</span> সংৰরণে, ৰলন্ত্যত্তানমস্মাতি ৰাল়ো, ণো, ৰাল়ো চ সো মিগো চেতি <span class="bld">ৰাল়মিগো,</span> দুট্ঠমিগোত্যত্থো। ‘‘ব্যগ্ঘো তং খাদতূ’’ত্যাদিনা সপন্তি যেনাতি <span class="bld">সাপদো, সপ</span> অক্কোসে, দো, দীঘাদি।</p>
<p class="bodytext"><span class="bld">প্লৰঙ্গ</span>ন্তং <a name="M0.0410"></a> মক্কটে। প্লৰো গতিভেদো, তেন গচ্ছতীতি <span class="bld">প্লৰঙ্গমো,</span> প্লৰঙ্গো চ। <span class="bld">মর</span> পাণচাগে, অটো, কো চন্তো, <span class="bld">মক্কটো।</span> নরো ইৰ <span class="bld">ৰানরো, ৰা</span>সদ্দো <span class="bld">ইৰ</span>ত্থে, নামানং যুত্তত্থত্তা সমাসো। সাখাযং পসুতো মিগো <span class="bld">সাখামিগো।</span> গত্যত্থতায ক্রিযায পযোগা। <span class="bld">কপি</span> চলনে, ই, <span class="bld">কপি।</span> ৰলী সিথিলং চম্মং মুখে অস্স <span class="bld">ৰলীমুখো।</span> কিসো, ৰনোকোপি, কুচ্ছিতেনাকারেন সেতীতি <span class="bld">কিসো,</span> উস্সি। ৰনমোকমাসযো অস্স <span class="bld">ৰনোকো।</span> সো মক্কটো চে <span class="bld">কণ্হতুণ্ডো</span> কাল়মুখো সিযা, তদা ‘‘গোনঙ্গলো’’তি মতো, গুন্নং নঙ্গলসদিসতায <span class="bld">গোনঙ্গলো।</span></p>
<p class="bodytext"><a name="para615"></a><span class="paranum">৬১৫</span>. পজ্জদ্ধং সিঙ্গালস্স নামং। <span class="bld">সর</span> গতিহিংসাচিন্তাসু, অলো। <span class="bld">সর</span>তিস্স <span class="bld">সিঙ্গো। জমু</span> অদনে, ণ্ৰু, বো চন্তো, অস্সু। <span class="bld">কুস</span> অক্কোসে, তু, থু ৰা। ভেরৰযুত্ততায <span class="bld">ভেরৰো,</span> ‘‘ভে’’ইতি রৰতীতি ৰা <span class="bld">ভেরৰো। সমু</span> উপসমে, ইৰো, <span class="bld">সিৰা,</span> নারী, <span class="bld">সি</span> সেৰাযং ৰা, ৰো। মিগধুত্তো, ৰঞ্চকোপি, মিগেসু ৰনপসূসু ধুত্তো। ব্রাহ্মণং ৰঞ্চেতীতি <span class="bld">ৰঞ্চকো।</span></p>
<p class="bodytext">তিকং বিল়ারে। <span class="bld">বিল</span> ভেদনে, অরো, ল়ত্তং। <span class="bld">বব্ব</span> গতিযং, উ। <span class="bld">মজ</span> সুদ্ধিযং, আরো, নিগ্গহীতাগমো। ওতু, আখুভুজোপি। দ্বযং কোকে, অযং কুক্কুরপ্পমাণো কপিলো হরিণো। <span class="bld">কুক, ৰক</span> আদানে। ঈহামিগোপি, মিগে ঈহতি কঙ্খতীতি, কম্মনি ণো।</p>
<p class="bodytext"><a name="para616"></a><span class="paranum">৬১৬</span>. দ্বযং <a name="M0.0411"></a> মহিংসে। মহিযং সেতীতি <span class="bld">মহিংসো,</span> রস্সো, নিগ্গহীতাগমো চ। <span class="bld">লল</span> ইচ্ছাযং, উদকং ললতীতি <span class="bld">লুলাযো,</span> নিপাতনা, অযো, অস্সু চ। গো ৰিয ৰজতি জাযতীতি <span class="bld">গৰজো।</span> গো ৰিয অযতীতি <span class="bld">গৰযো, সমা</span> দ্বে তুল্যত্থা।</p>
<p class="bodytext">দ্বযং সল্লে। <span class="bld">সল্ল</span> আসুগতিযং, অ, <span class="bld">সল্লো,</span> সকত্থে কো, <span class="bld">সল্লকো</span> অত্তনো সরীরজাতেন সল্লেন সুনখং সলতি হিংসতীতি ৰা <span class="bld">সল্লো, সল্লকো</span> চ, অযং সূকরসণ্ঠানো, সলাকাপাযো চ। <span class="bld">অস্স</span> সল্লস্স লোমম্হি <span class="bld">সললং, সল</span>ঞ্চ ভৰে। <span class="bld">পল, সল, পথ</span> গতিযং, অলো, নদাদিত্তে সললী, থিত্তাভাৰে সললং, <span class="bld">অ</span>ম্হি সলং।</p>
<p class="bodytext"><a name="para617"></a><span class="paranum">৬১৭</span>. পঞ্চকং মিগে, হরন্ত্যনেন <span class="bld">হরিণো, হর</span> হরণে যু। <span class="bld">ণ</span>ত্তমিত্তঞ্চ। <span class="bld">মর</span> পাণচাগে, অ, <span class="bld">র</span>স্স <span class="bld">গো, ই</span>ত্তঞ্চ। সেন সুনখেন রঙ্গতি গচ্ছতি পলাযতীতি <span class="bld">সারঙ্গো।</span> দীঘাদি, <span class="bld">মগো, মিগো</span> চ এতে দ্বে মিগমত্তেপি। অজিনস্সোপযুজ্জমানস্স যোনি, তেন ভূতস্সাজিনস্সুপ্পত্তিকারণত্তা ৰা <span class="bld">অজিনযোনি।</span> অযম্পি মিগমত্তেপি। কুরঙ্গো, ৰাতাযুপি। কুযং পথৰিযং রঙ্গতীতি <span class="bld">কুরঙ্গো।</span> ৰাতমযতীতি <span class="bld">ৰাতাযু,</span> উ।</p>
<p class="bodytext">দ্বযং <a name="M0.0412"></a> সূকরে। সুন্দরং ফলং করোতীতি <span class="bld">সূকরো।</span> ৰুত্তঞ্চ <span class="bld">দব্বগুণে</span> –</p>
<p class="gatha1">‘‘স্নেহনং ব্রূহনং ৰস্সং, তথা ৰাতসমাপহং।</p>
<p class="gathalast">ৰারাহং পিসিতং বাল্যং, রোচনং সেদনং গরূ’’তি <span class="note">[দব্বগুণসঙ্গহ ২.১১-২]</span>॥</p>
<p class="bodytext">সুখং করোতীতি ৰা <span class="bld">সূকরো।</span> সুন্দরো করো যস্স ৰা <span class="bld">সূকরো।</span> ৰরে আহন্তীতি <span class="bld">ৰরাহো,</span> ৰরে সতি আহন্তব্বোতি ৰা <span class="bld">ৰরাহো,</span> কোলো, থদ্ধলোমো, ভূদারোপি। দ্বযং সসে। <span class="bld">পেল</span> গতিযং, ণ্ৰু। <span class="bld">সস</span> প্লুতগতিযং, অ।</p>
<p class="bodytext"><a name="para618"></a><span class="paranum">৬১৮</span>. দ্বযং এণীমিগে। এণিযা মিগিযা, এণস্স ৰা অপচ্চং <span class="bld">এণেয্যো,</span> অযং চম্মাদীসুপি ‘‘এণস্স, এণিযা ৰা চম্মাদিকো এণেয্যো’’তি ৰচনত্থং কত্বা। এণিযা ইত্থিযা পুত্তো মিগো <span class="bld">এণীমিগো, ই</span> গতিযং, যু, নদাদি, অনদাদিত্তে এণো, এৰমেতেপ্যুপ্পাদিতা। দ্বযং পম্পটকে। <span class="bld">পট</span> গমনে, ণ্ৰু, উপসগ্গন্তে বিন্দাগমো চ। <span class="bld">পব্ব</span> গতিযং, ণ্ৰু, বিন্দাগমো, <span class="bld">ব</span>লোপো চ।</p>
<p class="bodytext">দ্বযং ৰাতমিগে। গমনেন ৰাতসমো মিগো <span class="bld">ৰাতমিগো। চল</span>তিস্মা যু, নদাদি। তিকং মূসিকে। <span class="bld">মুস</span> থেয্যে, ণ্ৰু, ইত্তঞ্চ। <span class="bld">আ</span>পুব্বো <span class="bld">খনু</span> অৰদারণে, উ, <span class="bld">ন</span>লোপো। <span class="bld">উন্দ</span> পসৰনক্লেদনেসু, ঊরো।</p>
<p class="bodytext"><a name="para619"></a><span class="paranum">৬১৯</span>. চমরাদযো <a name="M0.0413"></a>, সরভাদযো চ <span class="bld">মিগন্তরা</span> মিগৰিসেসা। চমরো উত্তরাপথে খ্যাতো, যস্স পুচ্ছং চামরং, <span class="bld">চমু</span> অদনে, অরো, <span class="bld">চমরো,</span> থিযং চমরী। <span class="bld">পসদো</span> চিত্তলোমী, <span class="bld">পস</span> বন্ধনে, অদো। কুযং রঙ্গতীতি <span class="bld">কুরুঙ্গো,</span> অস্সু, উত্তাভাৰে <span class="bld">কুরঙ্গো।</span> সব্বেসম্পি মিগানং মাতুট্ঠানে তিট্ঠতীতি <span class="bld">মিগমাতুকা,</span> উপমানে কো। <span class="bld">রু</span> সদ্দে, রু। রুণং করোতীতি <span class="bld">রঙ্কু,</span> উ, <span class="bld">ণ</span>স্স লোপো <span class="bld">র</span>কারস্স, উস্স চ। অত্তানং নীচং করোতীতি <span class="bld">নীকো। সর</span>তিস্মা অভো, <span class="bld">সরভো।</span> অট্ঠাপদো উদ্ধংনযনো সীহস্সাপি হন্তা, তস্স চ পাদচতুক্কং উদ্ধং ভৰতীতি।</p>
<p class="bodytext"><a name="para620"></a><span class="paranum">৬২০</span>. পিযকাদযো তযো, <span class="bld">আদি</span>না কন্দলীচীনসমূরুআদযো চ চম্মযোনযো, তেন ভূতস্স চম্মস্স উপ্পত্তিকারণত্তা, এতে চ চিত্রতনুরুহাদযো কম্বোজাদিম্হি, উত্তরাপথে চ জাযন্তি, তত্রেৰ সনামখ্যাতা। যথা <span class="bld">মিগ</span>সদ্দো ৰন্যপসুসামঞ্ঞে, ৰিসেসে চ কুরঙ্গাখ্যে ৰত্ততি, যথা চ <span class="bld">লোহ</span>সদ্দো সুৰণ্ণাদিকে তেজসসামঞ্ঞে, ৰিসেসে চ, তথা <span class="bld">চম্মযোনিঅজিনযোনি</span>সদ্দাপি মিগসামঞ্ঞে, মিগৰিসেসে চেতি তথা ৰুত্তা।</p>
<p class="bodytext"><span class="bld">পী</span> তপ্পনকন্তীসু, ণ্ৰু, <span class="bld">ইযা</span>দেসো। ঊরুম্হি অতিসযচম্মযুত্ততায <span class="bld">চমূরু,</span> একস্স <span class="bld">ম</span>স্স লোপো। <span class="bld">কদি</span> অব্হানে, অলো, ঈ, কদলী চ সো মিগো চেতি <span class="bld">কদলীমিগো।</span></p>
<p class="bodytext">সীহাদযো <a name="M0.0414"></a> যথাৰুত্তা, অৰুত্তা চ সব্বে চতুপ্পদা সত্তা ‘‘মিগা, পসৰো’’তি চোচ্চন্তে। পসৰন্তীতি <span class="bld">পসৰো, সু</span> অভিসৰে, <span class="bld">পস</span> বন্ধনে ৰা, উ।</p>
<p class="bodytext"><a name="para621"></a><span class="paranum">৬২১</span>. চতুক্কং লূতাযং। <span class="bld">লূ</span> ছেদনে, তো, <span class="bld">লূতা,</span> সকত্থে ইকো, <span class="bld">লূতিকা,</span> দ্বে নারিযং। উণ্ণাপাযো তন্তু উণ্ণা, সা নাভিযং অস্স <span class="bld">উণ্ণনাভি,</span> রস্সো। মক্কটো ৰিয সাখাযং অত্তনো তন্তুম্হি গচ্ছতীতি <span class="bld">মক্কটকো।</span></p>
<p class="bodytext">দ্বযং গোমযজৰিচ্ছিকে। <span class="bld">ৰিচ্ছ</span> গমনে, ণ্ৰু, <span class="bld">ৰিচ্ছিকো,</span> সতপদিযম্পি, আল়ং ৰিচ্ছিকনঙ্গুলং, তংযোগা <span class="bld">আল়ি।</span> দ্বযং ঘরগোধাযং। <span class="bld">সর</span>তিস্মা ঊ, অৰো চন্তো। ঘরং নিস্সিতা গোধা <span class="bld">ঘরগোল়িকা, ধ</span>স্স <span class="bld">ল়ো,</span> সকত্থে কো।</p>
<p class="bodytext"><a name="para622"></a><span class="paranum">৬২২</span>. দ্বযং গোধাযং। <span class="bld">গুধ</span> রোসে, অ, <span class="bld">গোধা,</span> নারী। <span class="bld">কুণ্ড</span> দাহে, অ, <span class="bld">কুণ্ডো।</span> দ্বযং রত্তপাযং। কণ্ণস্স জলূকা রত্তপা <span class="bld">কণ্ণজলূকা।</span> সতং পদা যস্সা <span class="bld">সতপদী, পদ</span>সদ্দো পাদত্থো।</p>
<p class="bodytext">দ্বযং কলন্দকে। <span class="bld">কন্দ</span> অব্হানে, রোদনে চ, কন্দতীতি <span class="bld">কলন্দকো, ল</span>মজ্ঝো, ণ্ৰু। কাল়ৰণ্ণতায <span class="bld">কাল়কা,</span> নারিযং। দ্বযং নকুলে, নত্থি কুলং এতস্স সপ্পেসু <span class="bld">নকুলো,</span> অরিসপ্পোপি। <span class="bld">নক্ক</span> নাসনে ৰা, উলো, <span class="bld">ক</span>লোপো, সপ্পে নাসেতীতি <a name="M0.0415"></a> <span class="bld">নকুলো। মঙ্গ</span> গত্যত্থো <span class="bld">দণ্ডকো</span> ধাতু, উসো।</p>
<p class="bodytext"><a name="para623"></a><span class="paranum">৬২৩</span>. দ্বযং ককণ্টকে। কুচ্ছিতো কণ্টকো অস্স, উস্সত্তং। সরতি ধাৰতীতি <span class="bld">সরটো,</span> অটো।</p>
<p class="bodytext">চতুক্কং কীটে। <span class="bld">কীট</span> বন্ধনে, অ, <span class="bld">কীট</span> গমনে ৰা, দীঘাদি। <span class="bld">পুল</span> মহত্থে, অৰো, ল়ত্তং। কুচ্ছিতং অমতি গচ্ছতীতি <span class="bld">কিমি,</span> ই, অস্সিত্তং। পকারেন অনতীতি <span class="bld">পাণকো,</span> ণ্ৰু, <span class="bld">ণ</span>ত্তং।</p>
<p class="bodytext">দ্বযং কণ্টলোমকীটে। উচ্চং ঠানং আলিঙ্গতীতি <span class="bld">উচ্চালিঙ্গো।</span> বহুলোমযুত্তো পাণকো <span class="bld">লোমসপাণকো।</span></p>
<p class="bodytext"><a name="para624-625"></a><span class="paranum">৬২৪-৬২৫</span>. সাদ্ধপজ্জেন সকুণস্স নামানি। ৰিহে আকাসে গচ্ছতীতি <span class="bld">ৰিহঙ্গো, ৰিহঙ্গমো</span> চ, আকাসপরিযাযো চেত্থ <span class="bld">ৰিহ</span>সদ্দো, <span class="bld">ৰেহাস</span>স্স ৰা <span class="bld">ৰিহা</span>দেসো। পক্খযুত্ততায <a name="M0.0416"></a> <span class="bld">পক্খী।</span> খেন, খস্মিং ৰা গচ্ছতীতি <span class="bld">খগো।</span> অণ্ডতো জাতো। সক্কোতি উদ্ধং গন্তুন্তি <span class="bld">সকুণো, সকুন্তো, সকুণী</span> চ, <span class="bld">সক</span> সত্তিযং, উণো, উন্তো, উণী চ। পতন্তো ডেন্তো, পত্তেন ৰা গচ্ছতীতি <span class="bld">পতঙ্গো,</span> অপরত্র <span class="bld">ত</span>লোপো। মাতুকুচ্ছিতো, অণ্ডতো চাতি দ্বিক্খত্তুং জাযতীতি <span class="bld">দ্বিজো।</span> উড্ডনাদীসু ৰক্কং কুটিলং অঙ্গং গীৰাদিকং এতস্স, ৰক্কেন গমনেন অঙ্গতীতি ৰা <span class="bld">ৰক্কঙ্গো।</span> পত্তেন যাতি, তং ৰা যানং এতস্স। পততি পতন্তো ৰিয আকাসতো হোতীতি <span class="bld">পতন্তো।</span> নীল়ে কুলাৰকে জাযতীতি <span class="bld">নীল়জো।</span></p>
<p class="bodytext">ৰট্টকাদযো, পোক্খরসাতকাদযো চ <span class="bld">তব্ভেদা</span> তেসং সকুণানং ৰিসেসা। <span class="bld">ৰট্ট</span> ৰট্টনে, ণ্ৰু, <span class="bld">ৰট্টকা</span> নারী। মযূরপ্পমাণো তদাকতিচিত্তপক্খো জীৰঞ্জীৰো দক্খিণপথাদীসু জাযতে, ‘‘জীৰজীৰা’’তি সদ্দং করোতীতি <span class="bld">জীৰঞ্জীৰো।</span> ‘‘জীৰজীৰো’’তি নিরানুনাসিকাপি। চন্দিকাযুত্তরত্তিপ্পিযো পক্খী <span class="bld">চকোরো, চক</span> পরিতক্কনে, উরো, উস্সো, চঙ্কোরোপি। <span class="bld">তর</span>তিস্মা ইরো, দ্বিত্তমিত্তঞ্চ, <span class="bld">তিত্তিরো।</span></p>
<p class="bodytext"><a name="para626"></a><span class="paranum">৬২৬</span>. <span class="bld">সল</span> গতিযং, ণিকো, ল়ত্তং, <span class="bld">সাল়িকা,</span> নারী। কলং রৰতীতি <span class="bld">করৰীকো,</span> ঈকো, <span class="bld">ল</span>লোপো। <span class="bld">করৰীকো,</span> যস্স সরো ভগৰতো সরেন উপমীযতে, সো ৰুচ্চতি ‘‘করৰীকো’’তি। জৰেন রৰিনা সদিসো হংসো <span class="bld">রৰিহংসো। কুস</span> সদ্দে, থকো, দ্বিত্তং, <span class="bld">কুস</span>স্স <span class="bld">স</span>স্স <span class="bld">তো,</span> <span class="bld">কুকুত্থকো <a name="M0.0417"></a>। করণ্ড</span> ভাজনত্থে, অৰো, <span class="bld">করণ্ডৰো,</span> জলচরো পক্খী। <span class="bld">বিলু</span> পতিত্থম্ভে, অ, <span class="bld">অৰা</span>দেসো, <span class="bld">বিলৰো,</span> ‘‘গণ্ডপ্লৰো’’তি খ্যাতো রত্তপক্খো মহাপক্খী পোক্খরসাতকো, পোক্খরস্স সঞ্ঞা যস্স <span class="bld">পোক্খরসাতকো, ঞ্ঞ</span>স্স <span class="bld">তো,</span> দীঘো চ, সমুদিতনামমেৰ ৰা তস্স, তদা <span class="bld">সাদ</span> অস্সাদনে, ণ্ৰু, <span class="bld">দ</span>স্স <span class="bld">তো, পোক্খরসাতকো।</span></p>
<p class="bodytext"><a name="para627"></a><span class="paranum">৬২৭</span>. সত্তকং পক্খে। পতন্তি অনেনাতি <span class="bld">পতত্তং, যদা</span>দিনা তো, দ্বিত্তং। <span class="bld">উখ</span> গতিযং, যু, উস্সে, অস্সু, <span class="bld">পেখুণং, ণ</span>ত্তং। <span class="bld">পত</span> গমনে, তো, পাততো তাযতীতি ৰা <span class="bld">পত্তং। পত</span> গমনে, খো, <span class="bld">তস্স কো, পক্খো।</span> পতিতুং ইচ্ছতি যেন <span class="bld">পিঞ্ছং,</span> নেরুত্তো, <span class="bld">পত</span> গমনে ৰা, ছো, <span class="bld">ত</span>লোপো, বিন্দাগমো, অস্সি। ছাদ্যতে অনেন <span class="bld">ছদো। গির</span> নিগ্গিরণে, উ, ইস্সত্তং, <span class="bld">গমু</span> গমনে ৰা, উ, মস্স <span class="bld">রো।</span></p>
<p class="bodytext">পক্খীনং বীজে ‘‘অউ’’ইতি খ্যাতে <span class="bld">অণ্ডং,</span> কচ্ছপাদীনং বীজেপি, ‘‘অণ্ডং খগাদিকোসে চা’’তি <span class="bld">নানত্থসঙ্গহে। অডি</span> অণ্ডত্থে, ণো, পেসি, কোসোপি, <span class="bld">পিস</span> অৰযৰে, ই, পেসি, ‘‘পেসিযং পত্তভেদে চ, কোসো পুমেৰ ইচ্ছিতো’’তি <span class="note">[চিন্তামণিটীকা ১৫.৩৭]</span> <span class="bld">রুদ্দো।</span> দ্বযং পক্খিগেহে। <span class="bld">নীল</span> ৰণ্ণে, অ, ল়ত্তং, <span class="bld">নী</span> নযে ৰা, ইলো। কুচ্ছিতং অণ্ডৰিনাসনাদিকং লুনাতীতি <span class="bld">কুলাৰকং,</span> ণ্ৰু।</p>
<p class="bodytext"><a name="para628"></a><span class="paranum">৬২৮</span>. দ্বযং গরুল়ানং মাতরি। ৰিনো পক্খিনো নমন্তি যং <span class="bld">ৰিনতা। থীপুমদ্বযং</span> ইত্থিপুরিসানং দ্বযং মিথুনং নাম, সঙ্খ্যানস্স <a name="M0.0418"></a> সঙ্খ্যেয্যনিস্সিততায ইত্থিপুরিসাযেৰ <span class="bld">মিথুনং, মিথ</span> সঙ্গমে, উনো।</p>
<p class="bodytext">ছক্কং যুগল়মত্তে। <span class="bld">যুজ</span> যোগে, অ, <span class="bld">যুগং, অল</span>পচ্চযে <span class="bld">যুগল়ং, ল়ত্তং,</span> যুগলম্পি। <span class="bld">উভ</span> পূরণে, ণো, <span class="bld">দ্বন্দা</span>দেসো চ, <span class="bld">দ্বন্দং, যমু</span> উপরমে, ণ্ৰু, অলো চ, যমকং, যমলঞ্চ, <span class="bld">অ</span>পচ্চযে <span class="bld">যমং।</span></p>
<p class="bodytext"><a name="para629-631"></a><span class="paranum">৬২৯-৬৩১</span>. <span class="bld">মণ্ডল</span>ন্তং সমূহে। সম্মা, ৰিসেসেন চ ঊহতে পুঞ্জীভূতত্তাতি <span class="bld">সমূহো,</span> ণো, সমং সহ অৰযৰেন ঊহতি তিট্ঠতীতি ৰা <span class="bld">সমূহো। গণ</span> সঙ্খ্যানে, গণীযতি অৰযৰেন সহাতি <span class="bld">গণো।</span> সহ অৰযৰেন গচ্ছতীতি <span class="bld">সঙ্ঘাতো, হন</span> গমনে, ণো, সহ অৰযৰেন উদযতীতি <span class="bld">সমুদাযো, দা</span>গমো, মজ্ঝে দীঘো। সঞ্চিনোতি অৰযৰন্তি <span class="bld">সঞ্চযো, চি</span> চযে। সহ অৰযৰেন দুহযতীতি <span class="bld">সন্দোহো, দুহ</span> পপূরণে। নিস্সেসতো ৰহতি অৰযৰন্তি <span class="bld">নিৰহো।</span> অৰযৰং কত্বা ব্যপিযতি গচ্ছতীতি <span class="bld">ওঘো</span> <span class="note">[উচ্যতে ওঘো উচ সমৰাযে ঘউ নিপাতনা চস্স ঘো (চিন্তামণিটীকা ১৫.৩৯)]</span>। ৰিসন্তি অৰযৰা যস্মিন্তি <span class="bld">ৰিসরো,</span> <a name="M0.0419"></a> অরো। অৰযৰং সমীপে করোতীতি <span class="bld">নিকরো।</span> একেকাপেক্খায অপ্পত্থেন কসঙ্খাতা অৰযৰা আযন্তি যস্মিং <span class="bld">কাযো,</span> অথ ৰা কুচ্ছিতানং কেসাদীনং আযোতি <span class="bld">কাযো,</span> সো ৰিয অৰযৰানং উপ্পত্তিট্ঠানং কাযোতি ইধ সমূহো ৰুত্তো। অন্তত্থেন খংসঙ্খাতং অৰযৰং ধারেতীতি <span class="bld">খন্ধো,</span> খাদতি অৰযৰেতি ৰা <span class="bld">খন্ধো,</span> অমজ্ঝদীঘে <span class="bld">সমুদযো। ঘট</span> ঘটনে। ঘটনং রাসিভৰনং, ঘটেন্তি অস্সং অৰযৰাতি <span class="bld">ঘটা।</span> সহ অৰযৰেন এতীতি <span class="bld">সমিতি,</span>তি। সহ অৰযৰেন গচ্ছতীতি <span class="bld">সংহতি, হন</span> গতিযং,তি, নলোপো। <span class="bld">রস</span> অস্সাদনে, ইণ। <span class="bld">পুঞ্জ</span> কুচ্ছাযং। সহ অৰযৰেন ব্যাপেত্বা অযতীতি <span class="bld">সমৰাযো। পূগো</span> তম্বূলেপি। জনেতি অৰযৰেতি <span class="bld">জাতং,</span> তো। কং অত্তানং দেতীতি কদো, চক্খাদিকো সরীরাৰযৰো। কদো ৰিয কদো, অৰযৰো, তং ৰকতি আদদাতীতি <span class="bld">কদম্বকং।</span> ৰিসেসেন ঊহন্ত্যস্মিং অৰযৰা <span class="bld">ব্যূহো।</span> ৰিতনোতি অৰযৰেতি <span class="bld">ৰিতানং,</span> ণো। <span class="bld">গুপ</span> রক্খণে, বো, <span class="bld">প</span>স্স <span class="bld">মো, গুম্বো,</span> গুম্বম্পি। কলং অৰযৰভাৰং পাতি রক্খতীতি <span class="bld">কলাপো,</span> ‘‘কলা সোল়সমো ভাগো’’তি হি ৰুত্তত্তা <span class="bld">কলা</span>সদ্দো ভাগত্থোপ্যত্থীতি ঞাযতি। <span class="bld">জল</span> দিত্তিযং। জলতি অৰযৰেনাতি <span class="bld">জালং।</span> অৰযৰেন মণ্ডতীতি <span class="bld">মণ্ডলং, মণ্ড</span> ৰিভূসাযং, অলো।</p>
<p class="bodytext"><a name="para632"></a><span class="paranum">৬৩২</span>. সাদ্ধপজ্জেন গণভেদা ৰুচ্চন্তে। তত্র জাত্যাদীহি সমানানং পাণীনং, অপাণীনঞ্চ গণো ৰগ্গো নাম, যথা <a name="M0.0420"></a> ‘‘বন্ধুৰগ্গো, কৰগ্গো’’চ্চাদযো, <span class="bld">ৰজ্জ</span> ৰজ্জনে, ৰজ্জেতি অসমানজাত্যাদযোতি <span class="bld">ৰগ্গো,</span> ণো, <span class="bld">জ্জ</span>স্স <span class="bld">গ্গো।</span> জন্তূনং সমানজাতিযানং, ৰিজাতিযানঞ্চ গণো ‘‘সঙ্ঘো, সত্থো’’তি চোচ্চতে, যথা ‘‘ভিক্খুসঙ্ঘো, ৰাণিজসত্থো’’চ্চাদযো। সংহঞ্ঞন্তে নিব্বিসেসেন ঞাযন্তে অৰযৰা তস্মিন্তি <span class="bld">সঙ্ঘো,</span> রো। সরন্তি ৰত্তন্তি অৰযৰা যস্মিন্তি <span class="bld">সত্থো,</span> থো, <span class="bld">র</span>স্স <span class="bld">তো।</span></p>
<p class="bodytext"><span class="bld">সজাতিকানং</span> সমানজাতিকানং জন্তূনমেৰ গণো কুলং নাম, যথা ‘‘খত্তিযকুলং, গোকুল’’মিচ্চাদযো। <span class="bld">কুল</span> সঙ্খ্যানে, বন্ধুম্হি চ, অ, <span class="bld">কুলং। সধম্মীনং</span> সমানধম্মানমেৰ জন্তূনং গণো নিকাযো নাম, যথা ‘‘ভিক্খুনিকাযো’’তি। চি চযে, ণো, নিব্বিসেসেন চিনোতি অৰযৰেতি <span class="bld">নিকাযো।</span></p>
<p class="bodytext">সজাতিযতিরচ্ছানানংযেৰ গণো ‘‘যূথো’’ত্যুচ্চতে, সো চানিত্থী, যথা ‘‘হত্থিযূথো, মিগযূথ’’মিচ্চাদযো, <span class="bld">যু</span> মিস্সনে, থো, দীঘাদি, <span class="bld">যূথো,</span> ‘‘গণো পসূনং সমজো, সমাজোঞ্ঞেস’মুচ্চতে’’তি <span class="note">[অমর ১৫.৪২ গাথাযং পস্সিতব্বং]</span> ইধানাগতৰচনম্পি ঞাতব্বং।</p>
<p class="bodytext"><a name="para633"></a><span class="paranum">৬৩৩</span>. চতুক্কং গরুল়ে। কনকরুচিরত্তা সোভনো পণ্ণো পক্খো যস্স <span class="bld">সুপণ্ণো।</span> ৰিনভায নাম মাতুযা অপচ্চং <span class="bld">ৰেনতেয্যো,</span> ণেয্যো। গরং ৰিসধরং হন্তীতি <span class="bld">গরুল়ো,</span> ণো, রন্তস্সু, <span class="bld">হ</span>স্স চ ল়ত্তং, ৰণ্ণৰিকারো, গরুডো। <a name="M0.0421"></a> পক্খিসীহো, উল়ূতীসো, ৰজিরতুণ্ডো, সুধাহরো, সুৰণ্ণপক্খো, ভুজগাসনোপি <span class="note">[তিকণ্ডসেস ১.১.৪২]</span>।</p>
<p class="bodytext"><span class="bld">পিক</span>ন্তং কোকিলে। পরেন ৰিজাতিযেন কাকেন পোসিতোতি <span class="bld">পরপুট্ঠো, পুস</span> পোসনে, তো। পরেন ভতো পুট্ঠো <span class="bld">পরভতো, ভর</span> ধারণপোসনেসু, তো। <span class="bld">কুণ</span> সদ্দোপকরণেসু, অলো। <span class="bld">কুক, ৰক</span> আদানে, ইলো, <span class="bld">কোকিলো।</span> অপিহিতো কাযতীতি <span class="bld">পিকো, অপি</span> অন্তরধানে, ৰণ্ণনাসো, অপিস্সাকারলোপো।</p>
<p class="bodytext"><a name="para634"></a><span class="paranum">৬৩৪</span>. অট্ঠকং মোরে। <span class="bld">মুর</span> সংৰরণে, ণো। <span class="bld">ময</span> গতিযং, ঊরো, মহিযং রৰতীতি ৰা <span class="bld">মযূরো,</span> ধাতুস্স অত্থাতিসযেন যোগোতি নেরুত্তো। ৰরহং সিখণ্ডো, তংযোগা <span class="bld">ৰরহী।</span> নীলা গীৰা কণ্ঠো যস্স, ভুজঙ্গভুজোপি।</p>
<p class="bodytext">দ্বযং মযূরমত্থকসিখাযং। সিখা অগ্গিজালাযঞ্চ, পুব্বে ৰুত্তা।</p>
<p class="bodytext"><a name="para635-636"></a><span class="paranum">৬৩৫-৬৩৬</span>. চতুক্কং মযূরকলাপে। সিখণ্ডিনো অযং <span class="bld">সিখণ্ডো, ৰরহ</span> পাধান্যে, পরিভাসনহিংসাদানেসু চ, করণে <a name="M0.0422"></a> অ। কো মযূরো লসতি যেন <span class="bld">কলাপো,</span> ণো, <span class="bld">স</span>স্স <span class="bld">পো। পী</span> তপ্পনকন্তীসু, ছো, নিগ্গহীতাগমো, রস্সো চ। দ্বযং মোরস্স পিঞ্ছট্ঠে অক্খিসণ্ঠানে। <span class="bld">চদি</span> হিলাদনে, দিত্তিযঞ্চ, ণ্ৰু। মেচকো কণ্হৰণ্ণেপি ৰুত্তো।</p>
<p class="bodytext"><span class="bld">অল়্য</span>ন্তং ভমরে, ছ পদানি অস্স। মধুং ৰতযতি ভুঞ্জতে <span class="bld">মধুব্বতো, ৰত</span> ভোজনে। <span class="bld">ভম</span> অনৰট্ঠানে, পুপ্ফমত্থকে ভমতীতি <span class="bld">ভমরো,</span> অরো। <span class="bld">অর</span> গমনে, ই, ল়ত্তং।</p>
<p class="bodytext">চতুক্কং গেহৰনকপোতেসু। পারেন সবলেন আপততীতি <span class="bld">পারাপতো,</span> পারৰতোপি। <span class="bld">কপ</span> অচ্ছাদনে, <span class="bld">কম্প</span> চলনে ৰা। ওতো, পরপক্খে <span class="bld">ম</span>লোপো। <span class="bld">কুক</span> আদানে, অটো, উস্সত্তমস্সুত্তঞ্চ। পকারেন রৰতীতি <span class="bld">পারেৰটো, রু</span> সদ্দে, অটো, উপসগ্গস্স দীঘো, অস্সে, <span class="bld">পারেৰটো,</span> পরেৰটোপি।</p>
<p class="gatha1">‘‘পারাৰতো চ ছেজ্জো চ,</p>
<p class="gatha2">কপোতো রত্তলোচনো।</p>
<p class="gatha3">পারাপতো কলরৰো,</p>
<p class="gathalast">পত্তী সেনো সসাদনো’’তি <span class="note">[চিন্তামণিটীকা ১৫.১৪]</span>॥ –</p>
<p class="bodytext"><span class="bld">রভসো।</span></p>
<p class="bodytext"><a name="para637"></a><span class="paranum">৬৩৭</span>. দ্বযং গিজ্ঝে। <span class="bld">গিধ</span> অভিকঙ্খাযং, যো, <span class="bld">ঝ</span>স্স <span class="bld">ঝো,</span> অসরূপদ্বিত্তং, <span class="bld">ঝ</span>পচ্চযেন ৰা সিদ্ধং, তথা ধস্স <span class="bld">জো। গিধ</span>তিস্মা অ, নিগ্গহীতাগমো, ইস্সত্তং, <span class="bld">গন্ধো।</span> তিকং সেনসামঞ্ঞে। কুক্কুটাদীনং কুলং লুনাতি ছিন্দতীতি <span class="bld">কুললো, কুল</span> সন্তানে <a name="M0.0423"></a> ৰা, অলো। <span class="bld">সে</span> গমনে, নো। সত্তানং হিংসনতো ব্যগ্ঘো ৰিয ব্যগ্ঘি, সত্তে নাসেতীতি নাসো। ব্যগ্ঘি এৰ নাসোতি সমুদিতনামং।</p>
<p class="bodytext">সকুণগ্ঘাদযো তযো <span class="bld">তব্ভেদা</span> তস্স সেনস্স ৰিসেসা। সকুণং হন্তীতি <span class="bld">সকুণগ্ঘি,</span> সিন?। <span class="bld">অট</span> গমনে, ণো। <span class="bld">আটো।</span> দব্বিসদিসং তুণ্ডং যস্স দ্বিজস্স সো <span class="bld">দব্বিমুখদ্বিজো।</span> ‘‘দব্বিমুখদ্বিজো আটো নামা’’তিপ্যেকো অত্থো, তদা দ্বেযেৰ সেনভেদা।</p>
<p class="bodytext"><a name="para638"></a><span class="paranum">৬৩৮</span>. চতুক্কং উলূকে। ‘‘উহু’’ন্তি সদ্দং করোতীতি <span class="bld">উহুঙ্কারো।</span> ‘‘উদ্ধং কণ্ণা যস্স উদ্ধংকণ্ণো’’তি সম্পত্তে নিরুত্তিনযেন <span class="bld">উলূকো</span> <span class="note">[উলভিনেত্তেথি দহত্যুলূকো, উদ্ধোলোকনা ইতি নিরুত্তম (অমরকোসুগ্ঘাটনটীকা ১৫.১৫)]</span>, উচতি সমৰেতি কোটরন্তি ৰা নিপাতনা। <span class="bld">কুস</span> অক্কোসে, যস্স অমনাপতায সদ্দেন লোকা কোসন্তি, সো <span class="bld">কোসিযো,</span> কোসিতব্বোতি কত্বা, কোটরে ৰসতীতি ৰা <span class="bld">কোসিযো,</span> নেরুত্তো, ৰাযসানং কাকানং অরি সত্তু, সক্কহ্ৰযো, দিৰান্ধো ৰক্কনাসিকো, হরিনেত্তো, দিৰাভীতো, কাকভীরূ, রত্তিচারীপি।</p>
<p class="bodytext"><span class="bld">ৰাযস</span>ন্তং কাকে। ‘‘কা’’ইতি সদ্দং কাযতীতি <span class="bld">কাকো।</span> রিট্ঠং মরণলক্খণং, তদস্স নত্থি <span class="bld">অরিট্ঠো। ধঙ্ক</span> ঘোরৰাসিতে, অ। বলিনা পুট্ঠো ভতো। <span class="bld">ৰয</span> গমনে, ৰযো এৰ <span class="bld">ৰাযসো,</span> সকত্থে সো, সকিংপজো, অত্তঘোসো, পরভরো, বলিভুজো, গুল়্হমেথুনোপি। সকিং একৰারংপজা <a name="M0.0424"></a> পসূতি যস্স। ‘‘কাক’’ইচ্চত্তানং ঘোসযতি। ৰিজাতিযং কোকিলং ভরতি।</p>
<p class="bodytext"><a name="para639"></a><span class="paranum">৬৩৯</span>. কাকো ৰিয উলতি গচ্ছতীতি <span class="bld">কাকোল়ো,</span> ল়ত্তং। দোণকাকো, দদ্ধকাকোপি। দ্বযং ‘‘বী-লৌং’’ইতি খ্যাতে সকুণে। <span class="bld">লূ</span> ছেদনে, ণো, <span class="bld">ৰ</span>স্স <span class="bld">পো, লাপো,</span> লাৰোপি। লেড্ডু ৰিয অকতীতি <span class="bld">লটুকিকা</span> <span class="note">[লেড্ডুকিকা (ক॰)]</span>, ণ্ৰু।</p>
<p class="bodytext">তিকং হত্থিলিঙ্গসকুণে। ৰারণসদিসত্তা <span class="bld">ৰারণো।</span> হত্থিনো লিঙ্গং ঞাপকং সোণ্ডং যস্মিং ৰিজ্জতীতি <span class="bld">হত্থিলিঙ্গো।</span> হত্থিসোণ্ডং যস্মিং ৰিজ্জতি, সো হত্থিসোণ্ডো চ ৰিহঙ্গমো চেতি <span class="bld">হত্থিসোণ্ডৰিহঙ্গমো।</span></p>
<p class="bodytext"><a name="para640"></a><span class="paranum">৬৪০</span>. দ্বযং উক্কুসে। উচ্চং কোসতীতি <span class="bld">উক্কুসো, কুস</span> সদ্দে, অ। <span class="bld">কুর</span> সদ্দে, অরো, থিযং কুররী। কোলট্ঠিপক্খিম্হি ‘‘উভুত’’ইতি খ্যাতে পক্খিম্হি কুক্কুহো। কোলট্ঠিঅজ্ঝোহারকো পক্খী <span class="bld">কোলট্ঠিপক্খী।</span> ‘‘কুক্কু’’ইতি সদ্দাযতীতি <span class="bld">কুক্কুহো,</span> হো, <span class="bld">কুক</span> অব্হানে ৰা, উহো।</p>
<p class="bodytext">তিকং সুৰে। <span class="bld">সু</span> সৰনে। মনুস্সসদ্দম্পি সুণাতীতি <span class="bld">সুৰো,</span> অ, <span class="bld">উৰা</span>দেসো। ‘‘কী’’ইতি সদ্দং করোতীতি <span class="bld">কীরো।</span> করোতি মনুস্সসদ্দন্তি ৰা <span class="bld">কীরো।</span> অ, অস্সী। <span class="bld">সুক</span> গতিযং, সুন্দরং <a name="M0.0425"></a>, সুট্ঠু ৰা মনুস্সসদ্দং কাযতীতি <span class="bld">সুকো।</span> দ্বযং কুক্কুটমত্তে। তম্বা চূল়া যস্স। কুক্কুটতীতি <span class="bld">কুক্কুটো, কুক, ৰক</span> আদানে ৰা, অটো।</p>
<p class="bodytext"><a name="para641"></a><span class="paranum">৬৪১</span>. দ্বযং নিজ্জিব্হে। নত্থি জিব্হা যস্স <span class="bld">নিজ্জিব্হো।</span> দ্বযং কোঞ্চাসকুণে। ইত্থিলিঙ্গেন মিথুনানং নামানি। <span class="bld">কোঞ্চ</span> কোটিল্যপ্পীভাৰেসু, অ, <span class="bld">কোঞ্চা। কন্ত</span> ছেদনে, যু, নদাদি, অস্সু। কুণ্ডনীপি, <span class="bld">কুণ্ড</span> দাহে।</p>
<p class="bodytext">দ্বযং চক্কৰাকে। চক্কেন চক্কসদ্দেন উচ্চতে <span class="bld">চক্কৰাকো,</span> ণো। <span class="bld">ৰচ</span> ৰিযত্তিযং ৰাচাযং, চক্কমিচ্চাব্হা যস্স, রথঙ্গাব্হযনামকোপি, রথঙ্গং চক্কং, তস্স অব্হযো রথঙ্গাব্হযো, সো নামং অস্স <span class="bld">রথঙ্গাব্হযনামকো,</span> তেন রথঙ্গনামো রথচরণসমানো অব্হযো চোচ্চতে।</p>
<p class="bodytext">লক্খিতলক্খণা চাত্র, লক্খণোপচরিতৰুত্তিযা, গোণমুখ্যায ৰা ৰুত্তিযা লক্খিতেন অত্থেন যত্র অত্থন্তরং লক্খ্যতে, সা <span class="bld">লক্খিতলক্খণা।</span> যথা ‘‘রথাৰযৰাযুধো’’ ইচ্চত্র রথাৰযৰসদ্দেন চক্কং লক্খ্যতে, ন তদাকতি তন্নামো চাযুধৰিসেসো। ‘‘পন্তিরথো’’ইচ্চত্র পন্তিসদ্দেন দসক্খরং ছন্দো লক্খ্যতে, ন দসসদ্দো, তেহি তু আযুধরথসদ্দসন্নিৰেসো ‘‘চক্কাৰযৰাযুধো, দসরথো’’ ইতি দেৰৰিসেসো, রাজৰিসেসো চ লক্খ্যতে, তথাত্রাপি ‘‘রথঙ্গ’’ন্ত্যনেন রথেকদেসো লক্খীযতে, ‘‘অব্হাযতে’’ইচ্চনেন চ পরিভাসনং, ন তেনাপি ৰাকসদ্দো। তেহি চ অঞ্ঞমঞ্ঞসন্নিৰেসো চক্কৰাকোতি পক্খিৰিসেসো <a name="M0.0426"></a> লক্খীযতেতি গুণতো সুক্কাদীহি এৰংগতা গোণী ৰুত্তি।</p>
<p class="bodytext">দ্বযং চাতকে। অযং মেঘজলপাযী, <span class="bld">সর</span> হিংসাযং, সরণং সারো, তং গচ্ছতীতি <span class="bld">সারঙ্গো।</span> ‘‘চাতকে হরিণে পুমে, সারঙ্গো সবলে তিসূ’’তি <span class="note">[চিন্তামণিটীকা ২৩.২৩]</span> <span class="bld">রভসো। চত</span> যাচনে, ণ্ৰু, থোককোপি, থোকং কং জলং ঈহনীযট্ঠেন অস্সত্থি <span class="bld">থোককো।</span></p>
<p class="bodytext"><a name="para642"></a><span class="paranum">৬৪২</span>. দ্বযং পক্খিবিল়ালে। <span class="bld">তুল</span> উম্মানে, ইযো। পক্খযুত্তো বিল়ালো, ‘‘সূ’’।</p>
<p class="bodytext">দ্বযং রুক্খকীটখাদকে। সতং পত্তানি অস্স। সরতি কীটেতি <span class="bld">সারসো,</span> সো, ‘‘খাৰ সা’’।</p>
<p class="bodytext">দ্বযং কাকেহি সদ্ধিং নীল়ং কত্বা ৰসনকে সুক্কসকুণে। <span class="bld">ৰক</span> আদানে, অ। সেতৰণ্ণতায সুক্কো চ সো কাকেহি সদ্ধিং নিৰাসনতো, কাকসণ্ঠানত্তা ৰা কাকো চেতি <span class="bld">সুক্ককাকো।</span></p>
<p class="bodytext">দ্বযং ৰিসকণ্ঠিকাযং। <span class="bld">বল</span> পাণনে, ণ্ৰু, দীঘো, আকো ৰা। ৰিসসদিসো কাল়ৰণ্ণো কণ্ঠো যস্সা সা <span class="bld">ৰিসকণ্ঠিকা,</span> এতিস্সা পুমো নাম ন ৰিজ্জতি। ৰুত্তঞ্চ অপদানে –</p>
<p class="gatha1">‘‘যথা বলাকযোনিম্হি, ন ৰিজ্জতি পুমো সদা।</p>
<p class="gathalast">মেঘেসু গজ্জমানেসু, গব্ভং গণ্হন্তি তা তদা’’তি <span class="note">[অপ॰ থের॰ ১.১.৫১১]</span>॥</p>
<p class="bodytext"><a name="para643"></a><span class="paranum">৬৪৩</span>. দ্বযং <a name="M0.0427"></a> কঙ্কে। লোহসদিসো পিট্ঠি যস্স <span class="bld">লোহপিট্ঠো। কঙ্ক</span> লোল্যে, অ, <span class="bld">কঙ্কো।</span></p>
<p class="bodytext">দ্বযং পত্তকণ্ঠে। খঞ্জো ৰিয চরতীতি <span class="bld">খঞ্জরীটো,</span> ঈটো। পস্সন্তানং খং সুখং জনেতীতি <span class="bld">খঞ্জনো। খঞ্জ</span> গতিৰেকল্যে ৰা, যু।</p>
<p class="bodytext">দ্বযং গামচাটকে, চাটকমত্তে ৰা। কলহং রৰতীতি <span class="bld">কলৰিঙ্কো,</span> যদাদি। কং সুখং লুনাতীতি ৰা <span class="bld">কলৰিঙ্কো,</span> ইকো, নিগ্গহীতাগমো চ। <span class="bld">চট</span> ভেদে, ণ্ৰু, <span class="bld">চাটকো।</span></p> 
<p class="bodytext">দ্বযং ৰেল়ুরিযচ্ছৰিলোমে চিত্রপক্খে ‘‘সুৰণ্ণচূল়ে’’তি খ্যাতে। <span class="bld">দিভ</span> সন্থম্ভে, দ্বিত্তং, বিন্দাগমো চ। ‘‘কি’’ইতি সদ্দং করোতীতি <span class="bld">কিকী,</span> ণী, চাসো, দিৰিপি <span class="note">[চাসো কিকীদিৰি (অমর ১৫.১৬)]</span>।</p>
<p class="bodytext"><a name="para644"></a><span class="paranum">৬৪৪</span>. দ্বযং মেঘসামে ‘‘টী-টৌ’’ইতি খ্যাতে। কদম্বযোগা <span class="bld">কাদম্বো।</span> কাল়ৰণ্ণো হংসো <span class="bld">কাল়হংসো,</span> কালহংসোপি।</p>
<p class="bodytext">দ্বযং <a name="M0.0428"></a> ‘‘ঙহে-ডো’’ইতি খ্যাতে সকুণে। সকুন্তো ৰুত্তো, ‘‘সকুন্তো পক্খিভেদস্মিং, ভাসপক্খীখগেসু চে’’তি <span class="bld">নানত্থসঙ্গহে।</span> সুন্দরাকারেন পক্খেন যুত্তো সকুণো ভাসপক্খী, ‘‘ভাসন্তো সুন্দরাকারে, ভাসন্তো ভাসপক্খিনী’’তি হি <span class="bld">নানত্থসঙ্গহে।</span></p>
<p class="bodytext">দ্বযং ‘‘ন্বা-মী-স্বে’’ইতি খ্যাতে নীলপক্খিনি। ধূম্যং ধূমং অটতি সহতীতি <span class="bld">ধূম্যাটো,</span> ণো। কাল়ৰণ্ণতায কুচ্ছিতং লিঙ্গং যস্স। ভিঙ্গোপি।</p>
<p class="bodytext">দ্বযং জলকুক্কুটে। <span class="bld">দা</span> লৰনে,তি, দাতি ঊহতি উস্সহতীতি <span class="bld">দাত্যূহো,</span> খণ্ডিতদ্ধনিইচ্চত্থো। কালে সস্সমুতুম্হি কণ্ঠো কণ্ডদ্ধনি যস্স <span class="bld">কাল়কণ্ঠকো,</span> সমাসন্তে কো।</p>
<p class="bodytext"><a name="para645"></a><span class="paranum">৬৪৫</span>. খুদ্দাদি মধুচ্ছিট্ঠকরাদিকো কম্মভূতো ‘‘মক্খিকাভেদো’’ত্যুচ্চতে, <span class="bld">মক্খি</span> সঙ্ঘাতে, ণ্ৰু, মক্খিকা, তাসং ভেদো <span class="bld">মক্খিকাভেদো।</span> পিঙ্গলমক্খিকাযং ‘‘ম্হণ’’ইতি খ্যাতাযং দ্বযং। <span class="bld">ডংস</span> ডংসনে, ডংসো। দংসোপি, <span class="bld">ডংস</span> খাদনে ৰা, পিঙ্গলমক্খিকাতিৰণ্ণনামং।</p>
<p class="bodytext">মক্খিকায অণ্ডং আসাটিকা নাম, <span class="bld">সট</span> অৰযৰে, ণ্ৰু। দ্বযং ‘‘ন্হং’’ইতি খ্যাতে। পটং গচ্ছতীতি <span class="bld">পটঙ্গো,</span> পতঙ্গোপি, সরতি হিংসতীতি <span class="bld">সলভো,</span> অভো, <span class="bld">ল</span>ত্তং, <span class="bld">সল</span> গমনে ৰা।</p>
<p class="bodytext"><a name="para646"></a><span class="paranum">৬৪৬</span>. দ্বযং <a name="M0.0429"></a> ‘‘ছেং’’ইতি খ্যাতে, <span class="bld">মক</span> পাণে, অসো, <span class="bld">মকসো।</span> দ্বযং নিদাঘে নুহাদীসু ৰরণকমক্খিকাযং। ‘‘চীরী’’তি সদ্দাযতীতি <span class="bld">চীরী, চিরি</span> হিংসাযং ৰা, নদাদি, দীঘাদি। <span class="bld">ঝল্ল</span> সদ্দে, ণ্ৰু, <span class="bld">ঝল্লিকা।</span></p>
<p class="bodytext">দ্বযং তালপত্তাদ্যন্তরেসু নিলীনাযং চম্মপত্তাযং। জতু ৰিয <span class="bld">জতুকা,</span> উপমানে কো, ‘‘রামঠে জতুকং চম্ম-পত্তজতুকরেসু থী’’তি <span class="note">[চিন্তামণিটীকা ১৯.৪০]</span> হি <span class="bld">রভসো।</span> অজিনং চম্মং পত্তং যস্সা <span class="bld">অজিনপত্তা।</span> দ্বযং হংসসামঞ্ঞে। হন্তি অদ্ধানং <span class="bld">হংসো।</span> সেতো ছদো পত্তং যস্স। যথাকথঞ্চি ব্যুপ্পত্তীতি ৰুত্তত্তা অসেতচ্ছদেপি, চক্কঙ্গো, মানসোকোপি, চক্কস্স চক্কৰাকস্সেৰ অঙ্গানি যস্স। মানসং সরো ওকো যস্স।</p>
<p class="bodytext"><a name="para647"></a><span class="paranum">৬৪৭</span>. যে <span class="bld">রত্তেহি</span> লোহিতেহি <span class="bld">পাদতুণ্ডেহি</span> চরণচঞ্চূহি ৰিসিট্ঠা সিতা চ সরীরে, তে রাজহংসা নাম, হংসানং রাজানো <span class="bld">রাজহংসা।</span></p>
<p class="bodytext">মলীনেহি পাদতুণ্ডেহি ৰিসিট্ঠা যে তে মল্লিকাখ্যা, <span class="bld">মল, মল্ল</span> ধারণে, ই, সঞ্ঞাযং কো, ‘‘মল্লিকো হংসভেদে চ, তিণসূলে চ মল্লিকে’’তি <span class="note">[চিন্তামণিটীকা ১৫.২৪]</span> <span class="bld">রুদ্দো। আখ্যা</span>সদ্দেন বহুব্বীহি। <span class="bld">অসিতেহি</span> কণ্হেহি পাদতুণ্ডেহি ৰিসিট্ঠা যে, তে ধতরট্ঠা, ধতরট্ঠানং অপচ্চানি <span class="bld">ধতরট্ঠা</span>তি, ণো।</p>
<p class="bodytext"><a name="para648"></a><span class="paranum">৬৪৮</span>. তিকং <a name="M0.0430"></a> তিরচ্ছানে। তিরিযং অঞ্চযতীতি <span class="bld">তিরচ্ছো,</span> তিরিযস্স তিরো, <span class="bld">অঞ্চ</span>তিস্স <span class="bld">চ্ছো। যু</span>ম্হি <span class="bld">তিরচ্ছানো,</span> তিরচ্ছানোযেৰ <span class="bld">তিরচ্ছানগতং,</span> তব্ভাৰং ৰা গতং পত্তং, তেসু ৰা গতং অন্তোগধন্তি <span class="bld">তিরচ্ছানগতং, সিযা</span>তি পকত্যানপেক্খক্রিযাপদং, ভৰত্যত্থো ৰা হি করোত্যত্থো ৰা কদাচি পকত্যানপেক্খো ভৰতি, ন পন ৰিকত্যানপেক্খো। তথা কদাচি উভযাপেক্খোপি ভৰতি, ন পনুভযানপেক্খোতি সব্বত্রেৰং। সীহাদিৰগ্গো।</p>
<p class="centered">অরঞ্ঞাদিৰগ্গৰণ্ণনা নিট্ঠিতা।</p>
<p class="title">৭. পাতালৰগ্গৰণ্ণনা</p>
<p class="bodytext"><a name="para649-650"></a><span class="paranum">৬৪৯-৬৫০</span>. চতুক্কং পাতালে। অধরং ভুৰনং <span class="bld">অধোভুৰনং।</span> পতন্তি অস্মিং <span class="bld">পাতালং,</span> অলো, মজ্ঝে দীঘো। নাগানং লোকো। রসায তলং <span class="bld">রসাতলং।</span></p>
<p class="bodytext"><span class="bld">সোব্ভ</span>ন্তং <a name="M0.0431"></a> ছিদ্দমত্তে। <span class="bld">রণ</span> সদ্দে, ধো, <span class="bld">ন</span>ত্তং, যদাদি। <span class="bld">ৰর</span> দিত্তিযং। ৰিগতো ৰরো ৰারণং অস্স <span class="bld">ৰিৰরং, ছিদি</span> দ্বিধাকরণে, দো। <span class="bld">কুহ</span> ৰিম্হযনে, অরো। <span class="bld">সুস</span> সোসনে, ইরো। <span class="bld">বিল</span> ভেদনে, অ। <span class="bld">সুস</span>তো ই, <span class="bld">সুসি।</span> ছিন্দিত্বা গচ্ছতীতি <span class="bld">ছিগ্গলং,</span> যদাদি। সুট্ঠু অব্ভং আকাসং অস্মিং <span class="bld">সোব্ভং।</span></p>
<p class="bodytext">‘‘সুসির’’ন্তি ছিদ্দসামঞ্ঞে যং নপুংসকৰচনং, তং <span class="bld">সচ্ছিদ্দে</span> ছিদ্দৰতি দব্বে তীসু, যথা ‘‘সুসিরো রুক্খো, সুসিরা চিঞ্চা, সুসিরং কট্ঠ’’ন্তি।</p>
<p class="bodytext">দ্বযং ভূমিছিদ্দে। <span class="bld">কাস</span> দিত্তিযং, উ। <span class="bld">অৰ</span> রক্খণে, অটো, <span class="bld">আৰাটো,</span> অৰাটোপি। দ্বযং সপ্পানং রাজিনি। ৰসু রতনং যস্সত্থীতি <span class="bld">ৰাসুকী।</span></p>
<p class="bodytext"><a name="para651"></a><span class="paranum">৬৫১</span>. দ্বযং নাগানং রাজিনি। দেৰেহিপ্যস্সন্তো নোপলদ্ধোতি <span class="bld">অনন্তো,</span> সেসোপি, <span class="bld">সিস</span> হিংসাযং, সিসতি কপ্পন্তেতি <span class="bld">সেসো, অ।</span></p>
<p class="bodytext">দ্বযং অজগরে। <span class="bld">ৰহ</span>তিস্মা <span class="bld">অসো, ৰাহসো।</span> অজং ছাগং গিলতীতি <span class="bld">অজগরো,</span> অ, ইস্সত্তং, লস্স <span class="bld">র</span>ত্তঞ্চ। সযীপি, সযনসীলো <span class="bld">সযী।</span></p>
<p class="bodytext">দ্বযং গোনসসপ্পে ‘‘ঙা-চ্ৰে’’ইতি খ্যাতে। গৰস্সেৰ নাসা অস্সাতি <span class="bld">গোনসো,</span> সঞ্ঞাযং <span class="bld">নাস</span>সদ্দস্স <span class="bld">নসো</span> কতো <span class="note">[পাণিনি ৫.৪.১১৯]</span>। তিলং ইচ্ছতীতি <span class="bld">তিলিচ্ছো,</span> তিরিযং অঞ্চতীতি ৰা <span class="bld">তিলিচ্ছো,</span> যদাদি।</p>
<p class="bodytext">দ্বযং <a name="M0.0432"></a> দেড্ডুভে, যো ‘‘জলসপ্পো’’তি ৰুচ্চতি। দেড্ডুনা রাজিযা উভতীতি <span class="bld">দেড্ডুভো।</span> পিট্ঠে রাজিযোগা <span class="bld">রাজুলো,</span> উলো, বধিরসপ্পেপ্যেতে।</p>
<p class="bodytext"><a name="para652"></a><span class="paranum">৬৫২</span>. কম্বলো চ অস্সতরো চাতি ইমে দ্বে নাগকুলা মেরুপাদে ৰসন্তি।</p>
<p class="bodytext">দ্বযং ৰেস্মনিৰুট্ঠসপ্পে। ‘‘ৰম্মনী’’তিপি পাঠো। ‘‘অসুদ্দো ঘরসপ্পো’’তি ৰুত্তত্তা নিব্বিসতায অমারিতত্তা সীলযুত্তং অত্তা মনো যস্মিং <span class="bld">সিলুত্তো,</span> অস্সু, রস্সাদি।</p>
<p class="bodytext">দ্বযং রুক্খগ্গাদীসু নিৰুট্ঠসপ্পে। নীলো হরিতো সপ্পোতি <span class="bld">নীলসপ্পো।</span> ‘‘নীলো কণ্হম্হি হরিতে’’তি হি <span class="bld">তারপালো।</span> পঠমকালে সিলাযং ভৰতীতি <span class="bld">সিলাভু।</span></p>
<p class="bodytext"><a name="para653-654"></a><span class="paranum">৬৫৩-৬৫৪</span>. <span class="bld">ৰিসধর</span>ন্তং সপ্পমত্তে। আসিযং ৰিসং এতস্স <span class="bld">আসীৰিসো,</span> আসী সপ্পদাঠা। <span class="bld">ভুজ</span> কোটিল্যে, কুটিলাযমানো গচ্ছতীতি <span class="bld">ভুজঙ্গো,</span> এৰং <span class="bld">ভুজগো, ভুজঙ্গমো</span> চ। <span class="bld">অহি</span> গমনে, ই। সরন্তো সপ্পতি গচ্ছতীতি <span class="bld">সরীসপো,</span> অস্সী, সংযোগলোপো, অলুত্তসমাসোযং, ভুজঙ্গভুজঙ্গমাপি, সব্বধরকতে পন ‘‘ভুসং, পুনপ্পুনং ৰা কুটিলং সপ্পতীতি <a name="M0.0433"></a> সরীসপো’’তি ৰুত্তং। ফণযোগা, ঈ, <span class="bld">ফণী। সপ্প</span>তিস্মা অ, ভূমিফুট্ঠেন গত্তেন গতি সপ্পনং। অরং সীঘং গচ্ছতীতি <span class="bld">অলগদ্দো, ম</span>স্স <span class="bld">দো, র</span>স্স <span class="bld">ল</span>ত্তঞ্চ, অলগদ্দো, জলসপ্পেপ্যযং, ‘‘অলগদ্দো জলৰাল়ো’’তি <span class="note">[অমর ৮.৫]</span> হি <span class="bld">অমরসীহো।</span> ভোগো ফণিকাযো, তংযোগা <span class="bld">ভোগী।</span> পন্নং গচ্ছতীতি <span class="bld">পন্নগো,</span> পাদেহি ৰা ন গচ্ছতীতি <span class="bld">পন্নগো।</span> দ্বে জিব্হা অস্স। উরসা গচ্ছতীতি <span class="bld">উরগো।</span> ৰিসেসেন আলাতি গণ্হাতি আযুন্তি <span class="bld">ৰাল়ো, ল</span>স্স ল়ত্তং, <span class="bld">ৰা</span> গমনে ৰা, অলো। দীঘসরীরতায <span class="bld">দীঘো।</span> দীঘা পিট্ঠি যস্স, সমাসে কো। উদরমেৰ পাদো যস্স। ৰিসং ধরতি। চক্কী, কুণ্ডলী, গূল়্হপাদো, চক্খুস্সৰো, কাকোদরো, দব্বীকরো, বিলেসযো, জিম্হগো, পৰনাসনোপি। সিরসি চক্কযোগা <span class="bld">চক্কী।</span> কুণ্ডলমিৰ ৰপু অস্সত্থীতি তংযোগা <span class="bld">কুণ্ডলী।</span> চক্খুনা সুণোতীতি <span class="bld">চক্খুস্সৰো।</span> কাকোদরমিৰ উদরং অস্স। দব্বিগতিকত্তা ফণা দব্বী, তং করোতি বন্ধতীতি <span class="bld">দব্বীকরো।</span> সামঞ্ঞনিদ্দেসেপি কণ্হসপ্পাদিযেৰ দব্বীকরো। জিম্হং কুটিলং গচ্ছতীতি। পৰনাসনো ৰাতভোজী।</p>
<p class="bodytext"><span class="bld">ফণিনো</span> সপ্পস্স <span class="bld">তনু</span> কাযো ভোগো নাম। ভুজতীতি <span class="bld">ভোগো, ভুজ</span> কোটিল্যে, ণো।</p>
<p class="bodytext"><a name="para655-656"></a><span class="paranum">৬৫৫-৬৫৬</span>. দ্বযং সপ্পস্স দাঠাযং। অসতি যেন অসং, মুখং, তস্মিং ভৰা <span class="bld">আসী,</span> সপ্পস্স দাঠা দন্তুত্তমা। দ্বযং সপ্পস্স জিণ্ণতচে <a name="M0.0434"></a>, নিমুচ্চতে যস্মা সপ্পোতি, ণো। কঞ্চুকসদিসত্তা <span class="bld">কঞ্চুকো। সমা</span> তুল্যত্থা।</p>
<p class="bodytext">দ্বযং ৰিসমত্তে। সোণিপথগতং ৰিসতি দেহন্তি <span class="bld">ৰিসং, ৰিস</span> পৰেসনে। গিরতীতি <span class="bld">গরল়ং,</span> অল়ো।</p>
<p class="bodytext">হলাহলো, কাল়কূটো, <span class="bld">আদি</span>না কাকোলাদযো চ সত্তাতি ইমে নৰ <span class="bld">তব্ভেদা</span> তস্স ৰিসস্স ভেদা। ৰুত্তঞ্চ –</p>
<p class="gatha1">‘‘পুমে পণ্ডে চ কাকোল-কাল়কূটহলাহলা।</p>
<p class="gatha2">সোরট্ঠিকো সুক্কিকেয্যো, ব্রহ্মপুত্তো পদীপনো।</p>
<p class="gathalast">দারদো ৰচ্ছনাভো চ, ৰিসভেদা ইমে নৰা’’তি <span class="note">[অমর ৮.১০-১১]</span>॥</p>
<p class="bodytext">তত্র হলাহলো পুমে, <span class="bld">ৰা</span>কারেন নপুংসকেপি, ‘‘হালাহল’’ন্তি হি <span class="bld">তিকণ্ডসেসে</span> <span class="note">[তিকণ্ডসেস ১.৮.৫]</span> দীঘাদিপি। তালপত্রসণ্ঠানো নীলপত্রো গোথনাকতিফলো গচ্ছো হলাহলো। অস্স চ সমীপে রুক্খাদযো ডয্হন্তে। হিমৰতি, কিক্কিন্দাযং, কোঙ্কণেসু, দক্খিণসমুদ্দে চ জাযতে, হনতীতি হলো, অ, <span class="bld">ন</span>স্স <span class="bld">লো,</span> হলানম্পি হলো <span class="bld">হলাহলো,</span> মজ্ঝদীঘো। তিরিযলেখায চিতং দ্বিজপদেহি যুত্তং, তথা গণ্ঠিভি ব্যাপিতং বিন্দুভিদেৰ যং ঘনতরেহি, তং কাল়কূটং। ইদঞ্চ পুথুমালিনামস্সাসুরস্স সোণিতম্হা এৰ অসুরসমযে <span class="note">[দেৰাসুররণে (?)]</span> সমুপ্পন্নস্স অস্সত্থরুক্খসদিসস্স রুক্খস্স নিয্যাসো, অহিচ্ছত্তমলযকোঙ্কণসিঙ্গৰেরপব্বতাদীসু চোপ্পজ্জতে। ৰণ্ণেন কাল়ঞ্চ তং সত্তানং জীৰিতহরণতো লোহমুগ্গরসদিসতায কূটঞ্চেতি <span class="bld">কাল়কূটং।</span></p>
<p class="gatha1">ব্রহ্মপুত্তো তু কপিলো, মলযদ্দিভৰো খরো।</p>
<p class="gathalast">পদীপনো তু দহনো, রত্তৰণ্ণো’ঞ্জনদ্দিজো <span class="note">[চিন্তামণিটীকা ৮.১০-১১]</span>॥</p>
<p class="bodytext">দরদে <a name="M0.0435"></a> ভৰো <span class="bld">দারদো,</span> সুপ্পভনামকো তংদেসপসিদ্ধো চ। ৰচ্ছনাভো সিন্দুৰারপত্তসদিসো চ তংসমীপে রুক্খো ন ৰদ্ধতে, তংসম্ফস্সৰাযু চ জরযতি, ৰিঞ্ঝাযং, কিক্কিন্দাযঞ্চ জাযতে, এৰং ৰিসন্তরানম্পি সরূপং আগমতো ৰিঞ্ঞেয্যং।</p>
<p class="bodytext">দ্বযং ধনত্থং সপ্পগ্গাহে। ৰাল়ং সপ্পং গণ্হনসীলতায <span class="bld">ৰাল়গাহী।</span> অহিনো তুণ্ডেন মুখেন দিব্বতীতি <span class="bld">অহিতুণ্ডিকো,</span> ণিকো, ‘‘ৰাল়গ্গাহো’হিতুণ্ডিকো’’তি <span class="note">[অমরকোসে ৮.১১-গাথাযম্পি]</span> <span class="bld">অমরমালা।</span></p>
<p class="bodytext"><a name="para657"></a><span class="paranum">৬৫৭</span>. তিকং নিরযে। অযো ইট্ঠফলং, সো নিগ্গতো অস্মাতি <span class="bld">নিরযো,</span> নিন্দিতো রযো গমনং এত্থাতি ৰা <span class="bld">নিরযো।</span> দুট্ঠা গতি <span class="bld">দুগ্গতি।</span> অপুঞ্ঞে নেতীতি <span class="bld">নরকো,</span> ণ্ৰু, <span class="bld">র</span>ন্তো চ, <span class="bld">নরকো।</span></p>
<p class="bodytext">তেসু নিরযেসু যো ‘‘মহানিরযো’’তি ৰুত্তো, সো অট্ঠধা হোতীতি তং দস্সেতি <span class="bld">‘‘সঞ্জীৰো’’</span>চ্চাদিনা সিলোকেন। মরন্তাপি কম্মফলানুভৰনত্থং পুনপ্পুনং জীৰন্তি অস্মিং <span class="bld">সঞ্জীৰো।</span> যত্থ নিরযে নেরযিকানং সরীরানি ৰড্ঢকীনং কাল়সুত্তেন সঞ্ঞাণং কত্বা ৰাসিযা তচ্ছন্তি, সো <span class="bld">কাল়সুত্তো।</span> ভুসং, পুনপ্পুনং ৰা দুক্খিতসদ্দেন রৰন্তি অস্মিং <span class="bld">রোরুৰো,</span> মহন্তো চ সো রোরুৰো চাতি <span class="bld">মহারোরুৰো।</span> পুন ‘‘রোরুৰো’’তি চূল়রোরুৰো ৰুত্তো। ভুসং পতন্তি <a name="M0.0436"></a> অস্মিং <span class="bld">পতাপনো,</span> ‘‘ৰীচি তরঙ্গে অপ্পে চা’’তি <span class="bld">রুদ্দো,</span> নত্থি সুখস্স ৰীচি লেসোপি অত্রাতি <span class="bld">অৰীচি,</span> ‘‘ৰীচি সুখতরঙ্গেসূ’’তি <span class="bld">তিকণ্ডসেসো</span> <span class="note">[তিকণ্ডসেস ৩.৩.৭৮]</span>, তস্মা নত্থি ৰীচি সুখং এত্থাতি <span class="bld">অৰীচি।</span> সমন্ততো আগতেহি পব্বতেহি হঞ্ঞন্তি অত্রাতি <span class="bld">সঙ্ঘাতো।</span> তপন্তি অত্র <span class="bld">তাপনো, ইতি</span>সদ্দো অট্ঠন্নং পরিসমাপনত্থো।</p>
<p class="bodytext"><a name="para658"></a><span class="paranum">৬৫৮</span>. <span class="bld">তত্থ</span> নিরযেসু ৰেতরণী চ লোহকুম্ভী চাতি ইমে দ্বে নিরযা <span class="bld">জলাসযা</span> জলাধারা, তে চ থিযং, তরণী নাৰা, সা নত্থি যস্সং <span class="bld">ৰেতরণী।</span> লোহমযা কুম্ভী <span class="bld">লোহকুম্ভী।</span></p>
<p class="bodytext">দ্বযং নিরযপালে। কারণা যাতনা, সা চ তিব্বৰেদনা, তং করোতীতি <span class="bld">কারণিকো।</span> নিরযগতসত্তে পাতীতি <span class="bld">নিরযপো।</span></p>
<p class="bodytext">দ্বযং নিরযগতসত্তে। নিরযং গচ্ছতীতি <span class="bld">নেরযিকো।</span> নরকং গচ্ছতীতি <span class="bld">নারকো।</span></p>
<p class="bodytext"><a name="para659"></a><span class="paranum">৬৫৯</span>. <span class="bld">উদধি</span> পরিযন্তং সমুদ্দস্স নামং। অণ্ণো জলং, সো ৰাতি গচ্ছতি যস্মিং <span class="bld">অণ্ণৰো,</span> অণ্ণো যস্মিং ৰিজ্জতীতি ৰা <span class="bld">অণ্ণৰো,</span> অস্সত্থ্যত্থে ৰো। সগরেহি রাজকুমারেহি খতো <a name="M0.0437"></a> <span class="bld">সাগরো,</span> সানং ধনানং আকরোতি ৰা <span class="bld">সাগরো, ক</span>স্স <span class="bld">গো, সাগ</span> সংৰরণে ৰা, অরো। সন্দতেতি <span class="bld">সিন্ধু, সন্দ</span> সৰনে, যদাদি। <span class="bld">উদি</span> ক্লেদনে, সম্মা ক্লিদন্তি চন্দোদযে অস্মা আপানীতি <span class="bld">সমুদ্দো।</span> জলানি, উদকানি চ নিধীযন্তে, ধীযন্তে চাত্রাতি <span class="bld">জলনিধি, উদধি</span> চ, <span class="bld">উদক</span>স্স <span class="bld">উদা</span>দেসো।</p>
<p class="bodytext"><span class="bld">তস্স</span> সমুদ্দস্স খীরণ্ণৰো, <span class="bld">আদি</span>না লৰণোদো, দধ্যুদো, ঘতোদো, উচ্ছুরসোদো, মদিরোদো, সাদুদকো চাতি ইমে সত্ত মহণ্ণৰৰিসেসা ভৰন্তি <span class="note">[ব্যাখ্যাসুধা ১.১০.২]</span>। খীরৰণ্ণো অণ্ণৰো <span class="bld">খীরণ্ণৰো।</span></p>
<p class="bodytext"><a name="para660"></a><span class="paranum">৬৬০</span>. <span class="bld">অস্স</span> সমুদ্দস্স <span class="bld">কূলদেসো</span> তীরদেসো ৰেলা নাম, ৰিগচ্ছন্তি ইরা যস্সং <span class="bld">ৰেলা,</span> লত্তং। চক্কমিৰ <span class="bld">সলিলানং</span> জলানং <span class="bld">ভমো</span> ভমনং আৰট্টো নাম, আৰট্টন্তি জলানি অত্রাতি <span class="bld">আৰট্টো।</span></p>
<p class="bodytext">তিকং বিন্দুম্হি। <span class="bld">থু</span> অভিত্থৰে, ৰো, উস্সে। <span class="bld">ৰিদি</span> অৰযৰে, উ, <span class="bld">বিন্দু। ফুস</span> ফুসনে, তো, <span class="bld">ফুসিতং।</span> পাকারে, গেহাদিতিত্তিযঞ্চ জলনিগ্গমো <span class="bld">ভমো</span> নাম, <span class="bld">ভমু</span> অনৰট্ঠানে।</p>
<p class="bodytext"><a name="para661"></a><span class="paranum">৬৬১</span>. সিলোকো উদকে। <span class="bld">আপ</span> ব্যাপনে, অপ্পোতি সব্বত্রাতি <span class="bld">আপো।</span> পাতব্বন্তি <span class="bld">পযো, পা</span> পানে, ণ্যো। রস্সো <a name="M0.0438"></a>, <span class="bld">পযো। জল</span> ধঞ্ঞে, অ। ৰারযতি নিন্নোনতন্তি <span class="bld">ৰারি, ৰর</span> নিসেধে, ণি, ৰারযতি পিপাসন্তি ৰা <span class="bld">ৰারি।</span> পীযতেতি <span class="bld">পানীযং,</span> অনীযো। সলতীতি <span class="bld">সলিলং, সল</span> গতিযং, ইলো। <span class="bld">উদি</span> ক্লেদনে, ণ্ৰু, <span class="bld">উ</span>লোপো, দকং পিপাসচ্ছেদং করোতীতি ৰা <span class="bld">দকং,</span> ‘‘দা দানচ্ছেদধাতূ’’তি <span class="note">[একক্খরকোস ২০ গাথা]</span> হি <span class="bld">একক্খরকোসে,</span> রস্সো। <span class="bld">অন</span> সদ্দে, অ, দ্বিত্তং, <span class="bld">অর</span> গমনে ৰা, তো, <span class="bld">অন্না</span>দেসো, <span class="bld">ণ</span>ত্তং। <span class="bld">নী</span> নযে, ঈরো। <span class="bld">ৰন</span> সম্ভত্তিযং। ৰনীযতে পিপাসেহীতি <span class="bld">ৰনং। ৰা</span> গমনে, অলো। তাযতে পালযতেতি <span class="bld">তোযং, তা</span> পালনে, চুরাদি, যো, আকারস্সোত্তং। <span class="bld">অম্ব</span> সদ্দে, উ, <span class="bld">অম্বু। উদি</span> পসৰনক্লেদনেসু, ণ্ৰু, <span class="bld">উদকং। কর</span> করণে, ক্বি, <span class="bld">কং।</span> কমলং, খীরম্পি, <span class="bld">কমু</span> ইচ্ছাকন্তীসু, অলো। <span class="bld">খনু</span> হিংসাযং, ঈরো, <span class="bld">ন</span>লোপো, <span class="bld">খী</span> খযে ৰা, খীরং।</p>
<p class="bodytext"><a name="para662"></a><span class="paranum">৬৬২</span>. চতুক্কং তরঙ্গে। তরন্তো গচ্ছতি, তীরং ৰা গচ্ছতীতি <span class="bld">তরঙ্গো,</span> অলুত্তসমাসো, পরত্র ঈস্সত্তং। সযমেৰ ভিজ্জতেতি <span class="bld">ভঙ্গো,</span> অ। <span class="bld">ঊহ</span> ৰিতক্কে, মি, <span class="bld">হ</span>লোপো, <span class="bld">ঊমি, অর</span> গমনে ৰা, মি, অস্সূ, <span class="bld">র</span>লোপো। ৰিম্হযং ৰিচিত্তং চিনোতীতি <span class="bld">ৰীচি,</span> ই, উপসগ্গস্স দীঘো, এতে দ্বে পুমিত্থিযং।</p>
<p class="bodytext">উল্লোলো, কল্লোলো চাতি ইদং দ্বযং মহাৰীচীসু কথ্যতে, <span class="bld">লোল</span> উম্মাদনে, উল্লোলযতীতি <span class="bld">উল্লোলো,</span> ণো, <span class="bld">উল</span> গমনে ৰা, ওলো, দ্বিত্তং। <span class="bld">কল্ল</span> সদ্দে, ওলো, <span class="bld">কল্লোলো।</span></p>
<p class="bodytext"><a name="para663"></a><span class="paranum">৬৬৩</span>. সিলোকদ্ধং <a name="M0.0439"></a> কদ্দমে। জলং বলতে <span class="bld">জম্বালো,</span> কম্মনি ণো, <span class="bld">ম</span>কারো ৰণ্ণৰিকারো। <span class="bld">কল</span> সঙ্খ্যানে, অলো। <span class="bld">পচ</span> ৰিত্থারৰচনে, কম্মনি ণো। <span class="bld">চিক্খ</span> ৰচনে, অলো, দ্বিত্তং। <span class="bld">কদ</span> মদ্দে, অমো, দ্বিত্তং।</p>
<p class="bodytext">ছক্কং ৰালুকাযং। <span class="bld">পুল</span> মহত্থে, ইনো, <span class="bld">ল়</span>ত্তং। <span class="bld">ৰল</span> সংৰরণে, ণ্ৰু, অস্সু, <span class="bld">ৰালুকা,</span> থী। <span class="bld">ৰণ্ণ</span> সদ্দে, <span class="bld">ৰণ্ণো। মর</span> পাণচাগে, উ, <span class="bld">মরু,</span> দেৰেপি। <span class="bld">অর</span> গমনে, উ, অস্সু, <span class="bld">উরু,</span> মহন্তেপি, ৰণ্ণো চ মরু চ উরু চ <span class="bld">ৰণ্ণমরূরু। সিচ</span> পগ্ঘরণে, তো, <span class="bld">সিকতা,</span> থী।</p>
<p class="bodytext"><a name="para664"></a><span class="paranum">৬৬৪</span>. জলমজ্ঝগতং তলং কম্মভূতং ‘‘অন্তরীপং, দীপো’’তি চোচ্চতে। দ্বিধাগতানং আপানং অন্তরগতং <span class="bld">অন্তরীপং,</span> আকারস্সী। ‘‘অন্তরীয’’ন্তি ৰা পাঠো, তদা দ্বিধাগতানং আপানং অন্তরে ভৰং <span class="bld">অন্তরীয</span>ন্তি ৰিগ্গহো, অকারস্সী। দ্বিধাগতানি আপানি অস্মিং হেতুভূতেতি <span class="bld">দীপো। ৰ</span>কার<span class="bld">আ</span>কারানং লোপো, ইস্সী চ, <span class="bld">দীপো, ৰা</span>কারেন দীপম্পি।</p>
<p class="bodytext">পঞ্চকং তীরস্স নামং। <span class="bld">পার তীর</span> কম্মসম্পত্তিযং, চুরাদি, অ। <span class="bld">কূল</span> আৰরণে, ণো। <span class="bld">রুধ</span> আৰরণে, <span class="bld">রোধং।</span> অঞ্ঞপারাদিনিৰত্তনত্থং <span class="bld">‘‘পতীর’’</span>ন্তি ৰুত্তং। <span class="bld">তট</span> উস্সযে, অ, থিযং, তটী।</p>
<p class="bodytext"><a name="para665"></a><span class="paranum">৬৬৫</span>. পরম্হি <a name="M0.0440"></a> তীরস্মিং <span class="bld">পার</span>সদ্দো, সো চ নপুংসকে, <span class="bld">পার তীর</span> কম্মসম্পত্তিযং, <span class="bld">পার</span> সামত্থিযে ৰা, পারযতি তরঙ্গাদযো ৰারেতুন্তি <span class="bld">পারং।</span> ওরন্তুতীরং ‘‘অপার’’ন্ত্যুচ্চতে, অৰরে তীরদেসে ভৰং <span class="bld">ওরং,</span> ণো। পারতো অঞ্ঞং তীরং <span class="bld">অপারং।</span></p>
<p class="bodytext">পঞ্চকং উল়ুম্পে। উল়ুতো দকতো পাতি রক্খতি উল়ুপো, সোযেৰ নিগ্গহীতাগমৰসেন <span class="bld">উল়ুম্পো।</span> প্লৰতি, প্লৰন্তি অনেনাতি ৰা <span class="bld">প্লৰো, প্লৰ</span> গমনে, গমনং অত্র জলগমনং। <span class="bld">কুল</span> সন্তানে, অ, কে উলতি গচ্ছতীতি ৰা <span class="bld">কুল্লো,</span> অ, দ্বিত্তং। তরন্তি অনেন <span class="bld">তরো, তর</span> প্লৰতরণেসু। গমনাগমনৰসেন পুনপ্পুনং জলে অরন্তি যায, সা <span class="bld">পচ্চরী,</span> অ, নদাদি।</p>
<p class="bodytext"><a name="para666"></a><span class="paranum">৬৬৬</span>. তিকং নাৰাযং। তরন্তি যায <span class="bld">তরণী,</span> যু, নদাদি, <span class="bld">ই</span>পচ্চযে তরি, <span class="bld">ঈ</span>ম্হি তু <span class="bld">তরী। নু</span> থুতিযং, অ, ৰুড্ঢাৰাদেসা, <span class="bld">নাৰা।</span> দ্বযং লঙ্কারথম্ভে। <span class="bld">কূপ</span> গমনে, ণ্ৰু, <span class="bld">কূপকো, অ</span>পচ্চযো ৰা, তদা সকত্থে কো। <span class="bld">কমু</span> ইচ্ছাযং, ভো, সকত্থে কো, অস্সু চ, <span class="bld">কুম্ভকং।</span></p>
<p class="bodytext">দ্বযং ‘‘পে সেং’’ইতি খ্যাতে। তরস্স পচ্ছাভাগে বন্ধিতব্বোতি <span class="bld">পচ্ছাবন্ধো।</span> গ’মিচ্ছিতদিসং অটতি যেন <span class="bld">গোটৰিসো,</span> ইসো, <span class="bld">অৰ</span>ন্তো চ অস্সোত্তঞ্চ, <span class="bld">গোটৰিসো।</span> দ্বযং ‘‘পে তমা’’ইতি <a name="M0.0441"></a> খ্যাতে। নাৰায কণ্ণো ৰিয কণ্ণো, মহন্তো কেনিপাতো, তেন পৰহণপতিসৰনতো, তং ধরতীতি, কম্মনি ণো। নাৰায যুত্তো <span class="bld">নাৰিকো।</span></p>
<p class="bodytext"><a name="para667"></a><span class="paranum">৬৬৭</span>. দ্বযং নাৰায গমনোপাযে। অরতি যেনাতি <span class="bld">অরিত্তং,</span> ছদাদীহি তত্রণ, ইকারাগমো, দ্বিত্তঞ্চ। কে জলে নিপাতিযতে <span class="bld">কেনিপাতো,</span> অলুত্তসমাসোযং।</p>
<p class="bodytext">দ্বযং নিযামকে। পোতো পৰহনং, তং ৰাহযতীতি <span class="bld">পোতৰাহো।</span> নিযচ্ছতি পোতন্তি <span class="bld">নিযামকো, যমু</span> উপরমে, <span class="bld">নি</span>পুব্বো গমনে, ণ্ৰু, <span class="bld">নিযামকো,</span> চুরাদি। নিযামকেপি।</p>
<p class="bodytext">যে ৰাণিজা নাৰায ৰাণিজকম্মং আচরন্তি, তে সংযত্তিকা নাম, সংযানং সংযাত্রা, দীপন্তরগমনং, ত্রণ, সা পযোজনমেতেসং <span class="bld">সংযত্তিকা,</span> ণিকো, <span class="bld">র</span>লোপো, রস্সো চ। <span class="bld">ত</span>পচ্চযেন ৰা সিদ্ধং। পোতৰাণিজাপি, পোতো পৰহনং, তস্স ৰাণিজা।</p>
<p class="bodytext"><a name="para668"></a><span class="paranum">৬৬৮</span>. লঙ্কারাদযো, ফিযাদযো চ নাৰায <span class="bld">অঙ্গা</span> অৰযৰা। লো ইন্দো, তস্স কারণং <span class="bld">লঙ্কারো।</span> ৰটো ৰুচ্চতি সিৰটো, তদাকারতায <span class="bld">ৰটাকারো।</span> ‘‘ৰটো কমদ্দে <a name="M0.0442"></a> নিগ্রোধে’’তি হি <span class="bld">নানত্থসঙ্গহো। ফা</span> ৰুড্ঢিযং, ইযো, <span class="bld">ফিযো।</span></p>
<p class="bodytext">দ্বযং ‘‘তলক’’ইতি খ্যাতে। <span class="bld">পূ</span> পৰনে, তো, ৰুড্ঢি, পৰহতি নিযামকেতি <span class="bld">পৰহনং। ৰুত্ত</span>ন্তি ক্রিযাপদং। দ্বযং কট্ঠম্বুৰাহিনিযং, <span class="bld">দুণ</span> গতিহিংসাসু, অ, নদাদি, ৰুড্ঢি, <span class="bld">দোণী।</span> অম্বুং নেতি যেন <span class="bld">অম্বণং,</span> উস্সত্তং, <span class="bld">ণ</span>ত্তঞ্চ, <span class="bld">অম্ব</span> সদ্দে ৰা, যু।</p>
<p class="bodytext"><a name="para669"></a><span class="paranum">৬৬৯</span>. তিকং গম্ভীরে। <span class="bld">গমু</span> গমনে, ঈরো, <span class="bld">ভো</span>ন্তো চ <span class="bld">ম</span>লোপো চ, <span class="bld">গভীরো। মা</span>লোপে তু <span class="bld">গম্ভীরো,</span> গচ্ছন্তা ভাযন্তি অস্মিন্তি ৰা <span class="bld">গভীরো, গম্ভীরো</span> চ। <span class="bld">নি</span>পুব্বো <span class="bld">মন</span> অভ্যাসে, ণো, <span class="bld">ম</span>স্স <span class="bld">নো। তব্বিপক্খতো</span> গম্ভীরৰিপরীততো উত্তানং নাম, উগ্গতং তানং পমাণং অস্স <span class="bld">উত্তানং,</span> অগম্ভীরং।</p>
<p class="bodytext">দ্বযং অগাধে। <span class="bld">গাধ</span> পতিট্ঠাকঙ্খাসু, গন্থে চ, নত্থি গাধং যত্র <span class="bld">অগাধং।</span> ন হেট্ঠিমতলং ফুসতি যত্র <span class="bld">অতলম্ফস্সং।</span></p>
<p class="bodytext">তিকং অপ্পসন্নে। নত্থি অচ্ছভাৰো অত্র <span class="bld">অনচ্ছো।</span> কলুসং পাপেপি ৰুত্তং। <span class="bld">ৰিল</span> ভেদনে, ণো, <span class="bld">আৰিলো। অৰ</span> রক্খণে ৰা, ইলো।</p>
<p class="bodytext"><a name="para670"></a><span class="paranum">৬৭০</span>. তিকং নিম্মলে। <span class="bld">ছো</span> ছেদনে, ন ছিন্দতি দস্সনন্তি <span class="bld">অচ্ছো,</span> ণো, সচ্ছোপি, <span class="bld">সর</span> ৰিসরণে, তো, <span class="bld">অন্না</span>দেসো। নত্থি মলং এতস্মিং <span class="bld">ৰিমলো। গভীরপ্পভুতী গভীরা</span>দযো <span class="bld">ৰিমল</span>ন্তা তীসু লিঙ্গেসু।</p>
<p class="bodytext">পঞ্চকং <a name="M0.0443"></a> কেৰট্টে। <span class="bld">ধা</span> ধারণে, ঈৰরো। মচ্ছে হন্ত্বা জীৰতীতি <span class="bld">মচ্ছিকো,</span> ইকো। মচ্ছে বন্ধতি জালেনাতি <span class="bld">মচ্ছবন্ধো,</span> মচ্ছে ৰধতীতি ৰা <span class="bld">মচ্ছবন্ধো,</span> নিগ্গহীতাগমো, কং জলং, তস্স ঈলক্খী, তায ৰট্টো ৰট্টনং অস্সত্থীতি <span class="bld">কেৰট্টো।</span> কেৰত্তোপি, ণো। জালে নিযুত্তো, জালেন হন্তীতি ৰা <span class="bld">জালিকো,</span> দাসোপ্যত্র, <span class="bld">দাস</span> দানে, অ, ‘‘দাসো কেৰট্টভচ্চেসূ’’তি <span class="note">[চিন্তামণিটীকা ১০.১৫]</span> <span class="bld">রুদ্দো।</span></p>
<p class="bodytext"><a name="para671-672"></a><span class="paranum">৬৭১-৬৭২</span>. <span class="bld">ঝসা</span>ন্তং মচ্ছে। <span class="bld">মস</span> আমসনে, ছো, <span class="bld">মর</span>ধাতুৰসেন ৰা সিদ্ধো, <span class="bld">মর</span> পাণচাগে, ইনো, <span class="bld">র</span>লোপো। মুখপ্পদেসে পুথূনি লোমানি অস্স <span class="bld">পুথুলোমো।</span> পাঠীনাদীনং মচ্ছত্তা ৰিসেসতো অলোমকেপ্যস্স ৰুত্তি। <span class="bld">ঝস</span> হিংসত্থো <span class="bld">দণ্ডকো</span> ধাতু, অ, <span class="bld">ঝসো।</span> অণ্ডজো, ৰিসারো, সকলীপি, ৰিচিত্রং সরতি অনেন <span class="bld">ৰিসারো,</span> ণো। রোহিতাদীনং ৰক্কলপ্পাযো <span class="note">[বত্তলপ্পাযো (ক॰)]</span> তচো সকলং। তংযোগা, ঈ, <span class="bld">সকলী।</span></p>
<p class="bodytext">রোহিতাদযো, মকরাদযো চ মচ্ছপ্পভেদা। <span class="bld">রুহ</span> জননে, তো, <span class="bld">রোহিতো।</span> ৰিপাকে মধুরসত্তা <span class="bld">মগ্গুরো,</span> ৰণ্ণৰিকারো, মজ্জতীতি ৰা <span class="bld">মগ্গুরো,</span> ঊরো, <span class="bld">মজ্জ</span> সুদ্ধিযং, <span class="bld">জ্জ</span>স্স <span class="bld">গ্গ</span>ত্তং, রস্সো চ, <span class="bld">মগ্গুরো,</span> ‘‘ঙা খূ’’। সিঙ্গযুত্ততায <span class="bld">সিঙ্গী,</span> ণো, নদাদি, সঙ্গুপি, সরতি ৰাতন্তি ৰা <span class="bld">সিঙ্গী, সর</span> হিংসাযং, অ, <span class="bld">র</span>স্স <span class="bld">গো,</span> অস্সি, নিগ্গহীতাগমো, নদাদি, সিঙ্গী, ‘‘ঙ চ্ৰে’’। <span class="bld">বল</span> <a name="M0.0444"></a> সংৰরণে, অলো, <span class="bld">ল</span>স্স <span class="bld">জো, বলজো,</span>’’ঙ পা’’। <span class="bld">মুঞ্জ</span> সদ্দত্থো, <span class="bld">মুঞ্জো। পূ</span> পৰনে, উসো, ৰুদ্ধ্যাৰাদেসা, <span class="bld">পাৰুসো,</span> মহামুখমচ্ছো, ‘‘ঙ টা’’।</p>
<p class="bodytext">সত্তক্খত্তুং ৰঙ্কতীতি <span class="bld">সত্তৰঙ্কো,</span> ‘‘ঙ সে’’। সহ ৰঙ্কেন, সংৰিজ্জমানো ৰা ৰঙ্কো যস্স <span class="bld">সৰঙ্কো,</span> ‘‘ঙ ম্ৰে’’। নল়সণ্ঠানো মীনো <span class="bld">নল়মীনো,</span> ‘‘ঙ ফৌ-যো’’। <span class="bld">কডি</span> সন্নিচযৰদনেকদেসেসু, ণ্ৰু, <span class="bld">গণ্ডকো,</span> ‘‘ঙ মা’’। <span class="bld">সসু</span> হিংসাযং, উ, অস্সু, <span class="bld">সুসুকা,</span> সকত্থেকো, ‘‘ঙ-পৌ-টযে’’। সযনতো পস্সেন ফরতীতি <span class="bld">সফরী,</span> নদাদি, <span class="bld">ফর</span> ফরণে, <span class="bld">সফরী</span> দ্বীসু, ‘‘ঙ খূ-মা’’। পাণিগ্গহণে মুখং কিরতীতি <span class="bld">মকরো,</span> যদাদি।</p>
<p class="bodytext"><a name="para673"></a><span class="paranum">৬৭৩</span>. তিমিআদযো সত্ত মহামচ্ছা নাম। <span class="bld">তিম</span> অদ্দভাৰে, তিমতীতি <span class="bld">তিমি,</span> ই, <span class="bld">তিমি</span> মচ্ছমত্তেপি। <span class="bld">গির</span> নিগ্গিরণে, ণো, <span class="bld">ল</span>ত্তং, ইস্সত্তং। তিমিনো গলো <span class="bld">তিমিঙ্গলো,</span> নিগ্গহীতাগমো। ৰণ্ণেন পিঙ্গলতিমিরসদিসতায <span class="bld">তিমিরপিঙ্গলো।</span> আ ভুসো নন্দতীতি <span class="bld">আনন্দো, নন্দ</span> সমিদ্ধিযং। তিমিনো মচ্ছে নন্দযতীতি <span class="bld">তিমিনন্দো।</span> ‘‘তিমিন্দো’’তিপি পাঠো, তিমীনং মচ্ছানং ইন্দো <span class="bld">তিমিন্দো।</span> অধিকো আরোহো যস্স <span class="bld">অজ্ঝারোহো।</span> মহন্তো তিমি মচ্ছো <span class="bld">মহাতিমি।</span></p>
<p class="bodytext"><a name="para674"></a><span class="paranum">৬৭৪</span>. দ্বযং ‘‘ঙ ফে’’ইতি খ্যাতে। পাসাণসদিসসণ্ঠানো মচ্ছো <span class="bld">পাসাণমচ্ছো। পঠ</span> ৰিযত্তিযং ৰাচাযং, ইনো <a name="M0.0445"></a>, উভযত্র দীঘো, <span class="bld">পাঠীনো,</span> ‘‘ঙ-পৌ’’তি চ ৰদন্তি। দ্বযং বল়িসে। ৰঙ্কতীতি <span class="bld">ৰঙ্কো, ৰঙ্ক</span> কোটিল্যে। <span class="bld">বল</span> সংৰরণে, ইসো, ল়ত্তং। মচ্ছৰেধনম্পি, <span class="bld">ৰিধ</span> ৰিধানে, ভেদনে চ, অনেকত্থত্তা, যু।</p>
<p class="bodytext">তিকং কুম্ভীলে। ‘‘সুংসুমারো’’তি সমুদিতনামং, সসতীতি সুসু। সুসু এৰ সুংসু, মারেতীতি মারো, সুংসু এৰ মারো <span class="bld">সুংসুমারো।</span> কেন উভতি পূরেতীতি কুম্ভো, জলাসযো, তত্র উলতি গচ্ছতীতি <span class="bld">কুম্ভীলো,</span> কুম্ভী ৰা ঘটো, তং লাতীতি <span class="bld">কুম্ভীলো।</span> ন কমতীতি <span class="bld">নক্কো,</span> ক্বি, সঞ্ঞাসদ্দত্তা <span class="bld">ন</span>স্স পকতি, <span class="bld">নক্ক</span> নাসনে ৰা, চুরাদি।</p>
<p class="bodytext">দ্বযং কচ্ছপে। কুচ্ছিতো ঊমি ৰেগো অস্স <span class="bld">কুম্মো,</span> ‘‘পকাসে ৰেগভঙ্গেসু, তরঙ্গে ঊমি পুংথিয’’ন্তি <span class="note">[চিন্তামণিটীকা ১০.২১]</span> <span class="bld">রভসো,</span> ‘‘ৰেগে ভঙ্গপ্পকাসেসু, বিলাযং ঊমি ৰীচিয’’ন্তি <span class="bld">নানত্থসঙ্গহো।</span> কচ্ছেন পিৰতীতি <span class="bld">কচ্ছপো,</span> ণো, কমঠোপ্যত্র, <span class="bld">কমু</span> ইচ্ছাযং, অঠো।</p>
<p class="bodytext"><a name="para675"></a><span class="paranum">৬৭৫</span>. দ্বযং কক্কটে। ককতীতি <span class="bld">কক্কটকো।</span> সকত্থে কো, <span class="bld">কুক</span> আদানে ৰা, অটো, উস্সত্তং। <span class="bld">কুল</span> সন্তানে, বন্ধুম্হি চ, ঈরো, কুং ৰা পথৰিং লুনাতীতি <span class="bld">কুল়ীরো,</span> ঈরো। দ্বযং রত্তপে। জলস্স ঊকা কিমিৰিসেসো <span class="bld">জলূকা,</span> জলং ওকং গেহং এতিস্সাতি ৰা <span class="bld">জলূকা,</span> ওস্সূ, <span class="bld">উচ</span> সমৰাযে, ণো, ওকং। রত্তং রুধিরং পিৰতীতি <span class="bld">রত্তপা।</span></p>
<p class="bodytext">তিকং <a name="M0.0446"></a> মণ্ডূকে। <span class="bld">মণ্ড</span> ভূসনে, উকো, দীঘো। <span class="bld">দদ</span> দানে, উরো, দ্বিত্তং। <span class="bld">ভী</span> ভযে, সপ্পতো ভাযতীতি <span class="bld">ভেকো,</span> ইকো, ঈস্সে। ৰস্সাভূ, সালুরো, প্লৰোপি। দ্বযং ‘‘তী’’ইতি খ্যাতে। গণ্ডং ৰচ্চসন্নিচযং উপ্পাদেতীতি <span class="bld">গণ্ডুপ্পাদো।</span> মহিযা লতা <span class="bld">মহীলতা,</span> কিঞ্চুলুকোপি। কিঞ্চ চুলতীতি কিঞ্চুলুকো, উকো।</p>
<p class="bodytext"><a name="para676"></a><span class="paranum">৬৭৬</span>. দ্বযং মুত্তাফোটে। <span class="bld">সপ্প</span> গমনে, ই, অস্সি, <span class="bld">সিপ্পি,</span> থী। <span class="bld">সু</span> অভিসৰে, ত্তি, <span class="bld">সুত্তি।</span> দ্বযং সঙ্খে। <span class="bld">খনু</span> অৰদারণে, ক্বি, <span class="bld">সঙ্খো। সমু</span> উপসমে ৰা, খো, <span class="bld">সঙ্খো।</span> কং ৰাতি গচ্ছতীতি <span class="bld">কুম্বু,</span> উ, দ্বেপ্যনিত্থিযং।</p>
<p class="bodytext">দ্বযং খুদ্দসঙ্খজাতিযং। সঙ্খস্স নখো ইৰ <span class="bld">সঙ্খনখো।</span> দ্বযং ‘‘খরু’’ইতি খ্যাতে। জলে সৰতীতি <span class="bld">জলসুত্তি, সু</span> পসৰে, ত্তি। সমতীতি <span class="bld">সম্বুকো,</span> উকো, <span class="bld">বো</span>ন্তো চ, ‘‘সম্বুকো জলসুত্তি’ত্থী’’তি <span class="note">[চিন্তামণিটীকা ১০.২৩]</span> <span class="bld">পুংকণ্ডে ৰোপালিতো।</span></p>
<p class="bodytext"><a name="para677"></a><span class="paranum">৬৭৭</span>. দ্বযং জলাসযে। জলানং আসযো পতিট্ঠিতট্ঠানং <span class="bld">জলাসযো।</span> তেসু জলাসযেসু মজ্ঝে যো গম্ভীরো <a name="M0.0447"></a> অগাধো, সো <span class="bld">রহদা</span>খ্যো, <span class="bld">হর</span> হরণে, ভূৰাদি, দো, ৰণ্ণৰিপরিযযো, <span class="bld">রহদো।</span></p>
<p class="bodytext">দ্বযং উদপানে। উদকং পিৰন্তি অস্মিং, যু, <span class="bld">ক</span>লোপো। পিৰন্তি অস্মিং পানো, সো এৰ কূপো <span class="bld">পানকূপো, কু</span> সদ্দে, পো, দীঘাদি, কূপো, কেন উভতীতি ৰা কূপো, <span class="bld">ভ</span>স্স <span class="bld">পো।</span> অন্ধুপি, <span class="bld">অন্ধ</span> দস্সনুপসঙ্ঘাতে, চুরাদি, উ। দ্বযং সমচতুরস্সপোক্খরণিযং। <span class="bld">খনু</span> অৰদারণে, কম্মে তো, <span class="bld">ন</span>লোপো, দীঘাদি। পোক্খরং জলং, তংযোগা অনো, নদাদি, <span class="bld">পোক্খরণী।</span></p>
<p class="bodytext"><a name="para678"></a><span class="paranum">৬৭৮</span>. তিপাদেন মহতো সদা অগাধজলস্স পদ্মট্ঠানস্স চ পদ্মসুঞ্ঞস্স চ যোগ্যতায নামং <span class="note">[অমর ১০.২৮ গাথাযং পস্সিতব্বং]</span>। <span class="bld">তল়</span> আঘাতে, <span class="bld">তল</span> পতিট্ঠাযং ৰা, আকো, অপরপক্খে ল়ত্তং। <span class="bld">সর</span> গমনে, অ, <span class="bld">সরো। ৰপ</span> বীজনিক্খেপে, ৰপন্তি যায <span class="bld">ৰাপী,</span> আযতচতুরস্সাযম্পি। <span class="bld">সর</span>তিস্মা অসো, নদাদি, <span class="bld">সরসী। দহ</span> ভস্মীকরণে, অ, <span class="bld">দধ</span> ধারণে ৰা, <span class="bld">ধ</span>স্স <span class="bld">হো। অম্বুজানং</span> পদ্ধানং <span class="bld">আকরো</span> উপ্পত্তিট্ঠানং।</p>
<p class="bodytext">খুদ্দকো সরো ‘‘পল্লল’’ন্ত্যুচ্চতে। যত্র ৰস্সাসু অধিকং জলং, গিম্হেসু জাণুমত্তং, সুক্খত্যেৰ ৰা, <span class="bld">পল্ল</span> রক্খণে, চুরাদি, অলো, <span class="bld">পল্ললং।</span></p>
<p class="bodytext"><a name="para679-680"></a><span class="paranum">৬৭৯-৬৮০</span>. অনোতত্তাদযো <a name="M0.0448"></a> এতে সত্ত মহাসরা নাম। তত্র সূরিযরংসিসম্ফুট্ঠাভাৰেন ন অৰতপতি উদকমেত্থাতি <span class="bld">অনোতত্তো।</span> কণ্ণমুণ্ডপব্বতসমীপত্তা <span class="bld">কণ্ণমুণ্ডো।</span> রথং করোতীতি <span class="bld">রথকারকো,</span> যথাকথঞ্চি অযং ব্যুপ্পত্তি নাম, সঞ্ঞা পন লোকতোযেৰাৰগন্তব্বা। ছব্বণ্ণদন্তৰন্ততায ছদ্দন্তো, নাগরাজা, তস্স নিৰাসনট্ঠানসমীপত্তা <span class="bld">ছদ্দন্তো,</span> সরো। কুণালসকুণা বহৰো যত্থ সন্তি <span class="bld">কুণালো। মন্দাকিনী</span> আকাসগঙ্গাযম্পি ৰুত্তা। বহৰো সীহা পপতন্তি অস্মিং <span class="bld">সীহপ্পপাতো।</span></p>
<p class="bodytext">দ্বযং জলপ্পাযে দেসে কূপনিকটে পসুপানত্থং পত্থারাদিরচিতে জলাসযে। আহূযন্তে পসৰো অত্র পানাযাতি <span class="bld">আহাৰো,</span> ণো, ৰুড্ঢাৰাদেসো। নিপিৰন্তি অস্মিং <span class="bld">নিপানং,</span> যু। দ্বযং সুরখাতে, অপোরিসে দেৰনিম্মিতেতি ভাৰো, সোণ্ডেইচ্চঞ্ঞে। ‘‘অখাতো দেৰখাতকো’’তি <span class="note">[অমর ১০.২৭]</span> হি <span class="bld">অমরমালাযং পুংসকণ্ডং।</span></p>
<p class="bodytext"><a name="para681"></a><span class="paranum">৬৮১</span>. <span class="bld">নদ্য</span>ন্তং <a name="M0.0449"></a> নদীযং। সৰতীতি, অন্তো, নদাদি, <span class="bld">সৰন্তী।</span> নিন্নট্ঠানং গচ্ছতীতি <span class="bld">নিন্নগা,</span> ক্বি। <span class="bld">সন্দ</span> পসৰনে, উ, অস্সিত্তং, ৰণ্ণৰিকারো, <span class="bld">সিন্ধু। সর</span> গমনে, তো, ইকারাগমো, <span class="bld">সরিতা।</span> আপানং নিৰাসো আপো, সমুদ্দো, ণো, তং গচ্ছতীতি <span class="bld">আপগা। নদ</span> অব্যত্তসদ্দে, নদতীতি <span class="bld">নদী,</span> নদাদি, তরঙ্গনীপ্যত্র।</p>
<p class="bodytext">দ্বযং গঙ্গাযং। ভগীরথেন রঞ্ঞা নিব্বত্তিতা ভাগীরথীতি লোকিযা, অস্মাকন্তু মতেন নামমত্তমেৰেতং তস্সাতি সন্নিট্ঠানং, এৰং সব্বত্র। গচ্ছতীতি <span class="bld">গঙ্গা, গমি</span>তো গো, তিপথগতাপি, তযো সগ্গমচ্চপাতালপথে গতা <span class="bld">তিপথগতা।</span> সিন্ধূনং নদীনং সঙ্গমো মেলকো সম্ভেদো। সম্মা ভিজ্জন্তি অস্মিং <span class="bld">সম্ভেদো, সং</span>পুব্বো <span class="bld">ভিদি</span> মেলনে, ণো।</p>
<p class="bodytext"><a name="para682"></a><span class="paranum">৬৮২</span>. গঙ্গাদিকা ইমা পঞ্চ নদিযো মহানদী নাম। অচিরং সীঘগমনং এতিস্সমত্থীতি <span class="bld">অচিরৰতী। যমু</span> উপরমে, উনো, যমস্স ভগিনী ৰা <span class="bld">যমুনা,</span> ভগিন্যত্থে উনো। সরানি ভৰন্তি যায অৰধিভূতাযাতি <span class="bld">সরভূ, সর</span> গতিহিংসাচিন্তাসু ৰা, ঊ, <span class="bld">অভো</span>ন্তো চ, <span class="bld">সরভূ। মহ</span> পূজাযং, অ, নদাদি।</p>
<p class="bodytext">চন্দভাগাদিকা <a name="M0.0450"></a> নিন্নগা পঞ্চ মহানদিতো অঞ্ঞাসং নদীনং ভেদা। চন্দভাগো নাম পব্বতো, ততো পভৰতীতি <span class="bld">চন্দভাগা।</span> সরযোগা ৰন্তু, মজ্ঝে <span class="bld">স</span>কারাগমো, নদাদি, <span class="bld">সরস্বতী।</span> ৰন্তুরত্রাতিসযে।</p>
<p class="bodytext"><a name="para683"></a><span class="paranum">৬৮৩</span>. নিদ্দোসং জলং অস্সং <span class="bld">নেরঞ্জরা,</span> যদাদি, অথ ৰা নেরঞ্জরা নাম তূরিযৰিসেসো, তংসমানসদ্দতায অযং নদী <span class="bld">নেরঞ্জরা</span> নাম। নানাগাহাকুলীভূততায কুচ্ছিতং ৰেরং অস্সা <span class="bld">কাৰেরী,</span> নদাদি। নম্মং সুখং দদাতীতি <span class="bld">নম্মদা,</span> ণো। <span class="bld">আদি</span>না সরাৰতী ৰেত্তৰতী কণ্টকী কোসিকীআদিকা অনেকা নদীভেদা সঙ্গহিতা।</p>
<p class="bodytext">দ্বযং হম্মিযদেৰালযাদীসু জলমগ্গে। ৰারিনো নিক্খমনমগ্গো <span class="bld">ৰারিমগ্গো। নল</span> গন্ধে, অ, নদাদি, ল়ত্তং, <span class="bld">পনাল়ি,</span> অযং ইত্থিযং, পুমে চ।</p>
<p class="bodytext">তিকং গামদ্বারম্হি অসুচিপূতিপঙ্কসম্পুণ্ণাযং কাসুযং। চিত্তং দুনোতীতি <span class="bld">চন্দনিকা,</span> যদাদি।</p>
<p class="bodytext"><a name="para684-685"></a><span class="paranum">৬৮৪-৬৮৫</span>. <span class="bld">জমু</span> অদনে, অলো, নদাদি, <span class="bld">বো</span>ন্তো চ, ল়ত্তং, <span class="bld">জম্বাল়ী।</span> অৰলগ্গন্তি অস্মিং <span class="bld">ওল়িগল্লো, লগ্গ</span> সঙ্গে, অলো, ল়ত্তং, অস্সি, <span class="bld">গ</span>লোপো, দ্বিত্তঞ্চ। সাদ্ধপজ্জেন পদুমস্স নামং। সরসি রুহতীতি <span class="bld">সরোরুহং,</span> রো। সতং পত্তানি <a name="M0.0451"></a> অস্স, পদ্মৰিসেসত্থেপ্যস্স পদ্মত্তা ৰিসেসতো অভেদো। অরং ৰিন্দতীতি <span class="bld">অরৰিন্দং। পদ</span> গমনে, উমো। <span class="bld">পদুমং,</span> অনিত্থী। পঙ্কে কদ্দমে রুহতীতি <span class="bld">পঙ্কেরুহং,</span> অলুত্তসমাসোযং। <span class="bld">নল</span> গন্ধে, ইনো, ল়ত্তং। <span class="bld">পুস</span> ৰুড্ঢিম্হি, খরো, ৰুড্ঢি, <span class="bld">স</span>স্স <span class="bld">কো,</span> পোক্খরে জলে জাতন্তি ৰা <span class="bld">পোক্খরং।</span> মুল়ালতোপি উগ্গন্ত্বা পুপ্ফতি <span class="bld">মুল়ালপুপ্ফং।</span> কং জলং অলযতি ভূসযতীতি <span class="bld">কমলং, অল</span> ভূসনে। ভিসতোপি উগ্গন্ত্বা পুপ্ফতীতি <span class="bld">ভিসপুপ্ফং।</span> কুসে জলে সেতি তিট্ঠতীতি <span class="bld">কুসেসযং,</span> রো, অলুত্তসমাসো। তামরসম্পি, তামরং জলং, ‘‘তামরং ঘতমণ্ণো চে’’তি <span class="bld">তন্ততন্তরং,</span> তত্র সেতি তিট্ঠতীতি <span class="bld">তামরসং,</span> রো।</p>
<p class="bodytext"><a name="para686"></a><span class="paranum">৬৮৬</span>. <span class="bld">সিতং</span> সেতং কমলং ‘‘পুণ্ডরীক’’ন্ত্যুচ্চতে, <span class="bld">পুডি</span> খণ্ডনে, মুডিরিত্যেকে, ইকো, <span class="bld">অরা</span>গমো চ, <span class="bld">ম</span>স্স <span class="bld">পো,</span> ইস্সীকারো চ, <span class="bld">পুণ্ডরীকং।</span> রত্তং তু কমলং ‘‘কোকনদং, কোকাসকো’’তি চোচ্চতে। কোকে নাদযতীতি <span class="bld">কোকনাদং,</span> ণো। রত্তুপ্পলে চ, ‘‘কোকনদং, কোকনুদ’’ন্তিপি পাঠো, কে কনতি দিব্বতীতি ৰা <span class="bld">কোকনদং,</span> ভূৰাদি, দো, অস্সো। <span class="bld">কন</span> দিত্তিকন্তিগতীসু, কে কাসতীতি <span class="bld">কোকাসকো,</span> ণ্ৰু, <span class="bld">কাস</span> দিত্তিযং।</p>
<p class="bodytext">দ্বযং কেসরে, কে জাযতীতি কি, কমলাদি, তস্মিং জাযতি, জলতীতি ৰা <span class="bld">কিঞ্জক্খো,</span> খো, নস্স, <span class="bld">ল</span>স্স ৰা <span class="bld">কো,</span> নিগ্গহীতাগমো, কে সরতীতি, অ, সত্তমিযা অলোপো, দ্বযমনিত্থী। দ্বযং পদ্মাদিদণ্ডে। দণ্ডসদিসতায <span class="bld">দণ্ডো। নল</span> গন্ধে, ণো।</p>
<p class="bodytext"><a name="para687"></a><span class="paranum">৬৮৭</span>. দ্বযং <a name="M0.0452"></a> মুল়ালে। <span class="bld">ৰিস</span> পেরণে, <span class="bld">ৰ</span>স্স <span class="bld">ভো, ভিসং, ভাস</span> দিত্তিযং ৰা, আকারস্সি। মূলে জাযতীতি <span class="bld">মুল়ালো,</span> অঞ্ঞত্থে অলো, রস্সাদি, <span class="bld">ল়</span>ত্তঞ্চ, <span class="bld">মূল</span> পতিট্ঠাযং ৰা, অলো, সেসং পুব্বসদিসং, দ্বযংপ্যনিত্থী।</p>
<p class="bodytext">দ্বযং কণ্ণিকাযং। বীজস্স কোসো আকরো <span class="bld">বীজকোসো।</span> কণ্ণে করীযতীতি <span class="bld">কণ্ণিকা,</span> কণ্ণালঙ্কারো, তংসদিসসণ্ঠানতায <span class="bld">কণ্ণিকা,</span> পদুমাদীনং <span class="bld">সমূহে</span> গহনে ৰনেত্যত্থো। <span class="bld">সণ</span> দানে, ডো, <span class="bld">সণ্ডং,</span> ‘‘সণ্ডং পদ্ধাদিসঙ্ঘাতে, গোপতিম্হি পুমে ভৰে’’তি <span class="bld">নানত্থসঙ্গহো।</span></p>
<p class="bodytext"><a name="para688"></a><span class="paranum">৬৮৮</span>. দ্বযং পদ্মকুমুদাদিসামঞ্ঞে, তথা হি পদ্মং মহোপ্পলং সিতোপ্পলমুচ্চতে, ‘‘কুৰলযং উপ্পলঞ্চ, নীলমিন্দীৰরন্তি হি’’ইতি <span class="bld">ব্যাডি,</span> ‘‘উপ্পলঞ্চ কুৰলযং, নীলমিন্দীৰরং মত’’ন্তি <span class="bld">ভাগুরি</span> চ, ‘‘রোমো সিতি চ নীলো, কুৰলযমিন্দীৰরঞ্চ নীলম্বুজ’’ন্তি তু <span class="bld">ৰররুচি।</span> ‘‘কুৰলযদলসামোপ্যঙ্গদধিতি পরিধূ সর’’ন্তি <span class="bld">মালধি, মাধৰো</span> চ, তত্র পুব্বকমতমিহ নিস্সীযতে। যদ্যেৰং কথ<span class="bld">মুপ্পল</span>সদ্দেন নীলুপ্পলাদীস্বেৰ বুদ্ধি, ন পন মহোপ্পলাদিম্হীতি? ৰুচ্চতে – সামঞ্ঞেপি ধঞ্ঞত্তে যথা <span class="bld">ধঞ্ঞ</span>সদ্দেন কলমাদীস্বেৰ বুদ্ধি, ন পন মুগ্গাদীসু, এৰমিহাপি। <span class="bld">উ</span>পুব্বো <a name="M0.0453"></a> <span class="bld">পা</span> পানে, অলো, দ্বিত্তং, উদকে প্লৰতীতি ৰা <span class="bld">উপ্পলং,</span> যদাদি। কুযা পথৰিযা ৰলযং ইৰ সোভাকরত্তা <span class="bld">কুৰলযং।</span></p>
<p class="bodytext">দ্বযং নীলুপ্পলে। নীলৰণ্ণে, অ, <span class="bld">নীলং,</span> ইন্দতীতি ইন্দী, নদাদি, ইন্দী লক্খী, তস্সা ৰরং <span class="bld">ইন্দীৰরং, ইন্দ</span> পরমিস্সরিযে ৰা, ঈরো।</p>
<p class="bodytext">অস্মিং নীলুপ্পলে সেতে কুমুদং নাম। কুযং মোদতে <span class="bld">কুমুদং,</span> ণো। <span class="bld">অস্স</span> পদুমাদিনো কন্দো সালূকমুচ্চতে। কং সুখং দদাতীতি <span class="bld">কন্দো, কন্দ</span> অব্হানে ৰা রোদনে চ। <span class="bld">সল</span> গমনত্থো <span class="bld">দণ্ডকো</span> ধাতু, উকো, দীঘো, <span class="bld">সালূকং।</span></p>
<p class="bodytext"><a name="para689"></a><span class="paranum">৬৮৯</span>. তিকং রত্তারত্তসামঞ্ঞে। কমলতো অঞ্ঞতরস্মিং জলকুসুমে, ন তু রত্তেযেৰ, সুগন্ধেন যুত্তং <span class="bld">সোগন্ধিকং।</span> কস্স হারং ইৰ সোভাকরত্তা <span class="bld">কল্লহারং, লা</span>গমো, দ্বিত্তঞ্চ। দকং সীতলং করোতীতি <span class="bld">দকসীতলিকং।</span></p>
<p class="bodytext">দ্বযং সেৰালে। উদকং সেৰতীতি <span class="bld">সেৰালো,</span> অলো, <span class="bld">ৰ</span>কারাগমো, ইস্সে চ। নীলতীতি <span class="bld">নীলিকা, নীল</span> ৰণ্ণে, ইকো, নীলৰণ্ণযোগতো ৰা <span class="bld">নীলিকা,</span> সেৰলোপি, দ্বযং পদ্মযুত্তে দেসে, পদ্মসমূহে চ। নল়িনী চ পঙ্কজিনী ৰিসিনী চ সরোজিনী পদ্মিনীতি পরিযাযা। ‘‘পদ্মসণ্ডং তদাকরে’’তি হি পরিযাযং <span class="bld">রতনমালাযং মাধৰো,</span> ৰিসং সমং, তব্বন্ততায <span class="bld">ৰিসিনী,</span> ইনো, নদাদি। অম্বুজযোগতো, অম্বুজানং সমূহতো ৰা <span class="bld">অম্বুজিনী।</span></p>
<p class="bodytext"><a name="para690"></a><span class="paranum">৬৯০</span>. তিলবীজাদযো <a name="M0.0454"></a> সেৰালো নাম। তত্র তিলবীজপ্পমাণং জলসণ্ঠিতং নীলাদিৰণ্ণযুত্তং <span class="bld">তিলবীজং</span> নাম। <span class="bld">সঙ্খো</span> নাম সপত্তো অপ্পকণ্ডো উখাপিধানাদিপ্পমাণো সমূলো একো সেৰালৰিসেসো। <span class="bld">পণকো</span> নাম ভমরসণ্ঠানো নীলৰণ্ণো একো সেৰালৰিসেসো, <span class="bld">পণ</span> সঙ্খাতে, ণ্ৰু, <span class="bld">পণকো।</span></p>
<p class="centered">পাতালৰগ্গৰণ্ণনা নিট্ঠিতা।</p>
<p class="bodytext">ইতি সকলব্যাকরণমহাৰনাসঙ্গঞাণচারিনা কৰিকুঞ্জরকেসরিনা ধীমতা সিরিমহাচতুরঙ্গবলেন মহামচ্চেন ৰিরচিতাযং অভিধানপ্পদীপিকাৰণ্ণনাযং ভূকণ্ডৰণ্ণনা সমত্তা।</p></div>
<p class="chapter">৩. সামঞ্ঞকণ্ড</p>
<div class="chaptxt">
<p class="title">১. ৰিসেস্যাধীনৰগ্গৰণ্ণনা</p>
<p class="bodytext"><a name="para691"></a><span class="paranum">৬৯১</span>. <span class="bld">ইহ</span> ৰক্খমানে সামঞ্ঞকণ্ডে <span class="bld">সাঙ্গোপাঙ্গেহি</span> অঙ্গউপাঙ্গদ্বযসহিতেহি <span class="bld">ৰিসেস্যাধীনেহি</span> ৰিসেস্যাযত্তেহি ৰিসেসনসদ্দেহি সোভনাদীহি <span class="bld">সংকিণ্ণেহি</span> অঞ্ঞমঞ্ঞৰিজাতিযত্থেহি দব্বক্রিযাগুণাদীহি <span class="bld">অনেকত্থেহি</span> সমযৰণ্ণাদীহি <span class="bld">অব্যযেহি</span> চিরস্সমাদীহি চ <span class="bld">কমা</span> কমতো ৰগ্গা কথ্যন্তে, তে চ পুব্বৰগ্গসন্নিস্সযা, তথা হি <span class="bld">সোভনা</span>দযো <a name="M0.0455"></a> <span class="bld">দেৰমনুস্সা</span>দীসু ৰিসেসনভাৰেন সম্বন্ধা, <span class="bld">ক্রিযা</span>দযো তু তদাধারতায, <span class="bld">সমযা</span>দযো ৰাচকতায, <span class="bld">চিরস্স</span>মাদযো তংক্রিযাৰিসেসনভাৰেন, ততোযেৰ সাধারণত্তা সামঞ্ঞকণ্ডমিদং।</p>
<p class="bodytext"><a name="para692"></a><span class="paranum">৬৯২</span>. ইহ সত্থে ভিয্যো রূপন্তরা লিঙ্গৰিনিচ্ছযো, সো অত্রাপি ৰগ্গে ভিয্যো রূপন্তরাযেৰাতি ৰিপ্পটিপত্তিনিরাসত্থং ব্যাপকন্যাযমাহ <span class="bld">‘‘গুণি’’</span>চ্চাদিনা। তস্সত্থো – ৰিসেসনভূতা সব্বে গুণসদ্দা, দব্বসদ্দা, ক্রিযাসদ্দা চ ৰিসেস্যাধীনভাৰেন হেতুনাযেৰ, ন ভিয্যো রূপন্তরাপি ৰিসেসনসদ্দেন সমলিঙ্গিনো সিযুন্তি, যথা – সোভনা ইত্থী, সোভনো পুরিসো, সোভনং চিত্তং।</p>
<p class="bodytext"><a name="para693-696"></a><span class="paranum">৬৯৩-৬৯৬</span>. <span class="bld">সুভ</span>ন্তং সোভনে। <span class="bld">সুভ</span> সোভনে, যু। <span class="bld">রুচ</span> দিত্তিযং, ইরো। <span class="bld">সাধ</span> সংসিদ্ধিযং, উ। মনং তোসেতীতি <span class="bld">মনুঞ্ঞং।</span> ঞা পরিমাণতোসননিসামনেসু, অন্তস্সুকারো, মনং আ ভুসো তোসেতীতি ৰা <span class="bld">মনুঞ্ঞং,</span> তদা ‘‘মনো অঞ্ঞ’’ন্তি ছেদো, <span class="bld">আ</span>লোপো। <span class="bld">চর</span> গতিভক্খনেসু, ণ্ৰু, চরতি চিত্তমেত্থাতি <span class="bld">চারু।</span> সুট্ঠু দরীযতে <span class="bld">সুন্দরং, দর</span> দারণে <a name="M0.0456"></a>। <span class="bld">ৰগ্গ</span> গমনে, উ, <span class="bld">ৰগ্গু।</span> মনো রমতি অস্মিং। <span class="bld">কমু</span> ইচ্ছাযং, তো। হরতি চিত্তং <span class="bld">হারী,</span> ণী। <span class="bld">মন</span> ঞাণে, জু, মনো জৰতি যস্মিং ৰা <span class="bld">মঞ্জু, ন</span>লোপো। পিযসীলযুত্ততায <span class="bld">পেসলং, পিয</span>স্স <span class="bld">পে,</span> ঈস্সত্তং। <span class="bld">ভদি</span> কল্যাণে, দো। <span class="bld">ৰা</span> গতিযং, মো। <span class="bld">কল</span> সঙ্খ্যানে, যাণো। মনং অপ্পেতি ৰড্ঢেতীতি <span class="bld">মনাপং,</span> মনো অপ্পোতি যস্মিন্তি ৰা <span class="bld">মনাপং, আপ</span> পাপুণনে, অ<span class="bld">পা</span>দিপুব্বো চ। লভিতব্বন্তি <span class="bld">লদ্ধং,</span> তো, সকত্থে কো। সুভতীতি <span class="bld">সুভং,</span> সুন্দরেন সভাৰেন ভৰতীতি ৰা <span class="bld">সুভং।</span></p>
<p class="bodytext"><span class="bld">পুঙ্গৰ</span>ন্তং উত্তমে, উব্ভুতো অত্যত্থং উত্তমো, <span class="bld">উভ</span>সদ্দতো উব্ভুতত্থতো ৰিসেসত্থে তমো, উগ্গততমত্তা ৰা <span class="bld">উত্তমো। ৰর</span> পত্থনাযং, <span class="bld">পৰরো। ইট্ঠ</span>পচ্চযে <span class="bld">ৰুড্ঢ</span>স্স <span class="bld">জা</span>দেসো, <span class="bld">জেট্ঠো।</span> পকট্ঠং মুখং আরম্ভো অস্স <span class="bld">পমুখো।</span> নত্থি উত্তরো উত্তমো যস্মা <span class="bld">অনুত্তরো।</span> পমুখো চ অনুত্তরো চাতি দ্বন্দো। অ<span class="bld">পা</span>দিপুব্বে <span class="bld">ৰরো।</span> মুখমিৰ <span class="bld">মুখ্যো, ইৰ</span>ত্থে যো। পদধাতীতি <span class="bld">পধানং,</span> যু। পমুখভাৰে তিট্ঠতীতি <span class="bld">পামোক্খো,</span> উভযত্রাপি ৰুড্ঢি। পকট্ঠং রাতীতি <span class="bld">পরং,</span> ণো। ‘‘অগ্গ’’ন্তি জানিতব্বন্তি <span class="bld">অগ্গঞ্ঞং,</span> ‘‘অগ্গ’’ন্তি পমানিতব্বন্তি ৰা <span class="bld">অগ্গঞ্ঞং। উত্তরো উত্তম</span>সদিসো। পধানভাৰং নীতং <span class="bld">পণীতং, নী</span> নযে, কম্মনি ণো। পরং পচ্চনীকং মারেতীতি <span class="bld">পরমং,</span> পকট্ঠভাৰে রমতীতিৰা <span class="bld">পরমং,</span> ণো। ইযিট্ঠেসু <span class="bld">পসত্থ</span>স্স, <span class="bld">ৰুড্ঢ</span>স্স চ <span class="bld">সো, সেয্যো, সেট্ঠো</span> চ, ‘‘ক্বচাসৰণ্ণং লুত্তে’’তি ইস্সে। গামং নেতীতি <span class="bld">গামণি,</span> ‘‘তস্সীলাদীসু ণী ত্বাৰী চা’’তি ণী, রস্সো, <span class="bld">গামণি।</span> সন্ততমতায <span class="bld">সত্তমো, সন্ত</span>তো তমো, <span class="bld">সন্ত</span>স্স চ <span class="bld">সো।</span> ৰিসেসীযতেতি <span class="bld">ৰিসিট্ঠো, সিস</span> ৰিসেসনে, তো। <span class="bld">অর</span> গমনে, ণ্যো, <span class="bld">ই</span>কারাগমো, <span class="bld">অরিযো।</span> নত্থি অগ্গো যস্মা <span class="bld">নাগো,</span> দীঘাদি, <span class="bld">গ</span>লোপো চ। ই গতিযং, ণ্ৰু, ইস্সে, <span class="bld">অ</span>লোপো চ, <span class="bld">একো,</span> সদিসরহিততায ৰা একীভাৰে তিট্ঠতীতি <span class="bld">একো,</span> কো। উস্সাপেতি পচ্চনীকেতি <span class="bld">উসভো, উস</span> দাহে, অভো <a name="M0.0457"></a>। <span class="bld">অজ</span> গমনে, অ, <span class="bld">জ</span>স্স <span class="bld">গো,</span> দ্বিত্তং, <span class="bld">অগ্গো।</span> মুচ মোচনে, হীনমজ্ঝিমভাৰেহি মুচ্চতীতি <span class="bld">মোক্খো,</span> তো, <span class="bld">ত</span>স্স <span class="bld">খো। মোক্খ</span> মোচনে ৰা, অ। পধানভাৰং গচ্ছতীতি <span class="bld">পুঙ্গৰো,</span> যদাদি, পুক্খলোপ্যত্র, <span class="bld">পুস</span> ৰুড্ঢিম্হি, অলো, <span class="bld">স</span>স্স <span class="bld">খো,</span> অসরূপদ্বিত্তং। এতে <span class="bld">চুত্তমা</span>দযো সমাসগাপি অসমাসগাপি উত্তমত্থৰাচকা। <span class="bld">অমরকোসে</span> পন নাগোসভপুঙ্গৰানং সমাসগত্তেযেৰ উত্তমত্থৰাচকতা ৰুত্তা, ৰুত্তঞ্চ –</p>
<p class="gatha1">‘‘উত্তরস্মিং পদে ব্যগ্ঘ-পুঙ্গৰো’সভকুঞ্জরা।</p>
<p class="gathalast">সীহসদ্দূলনাগাদ্যা, পুমে সেট্ঠত্থগোচরা’’তি <span class="note">[অমর ২১.৫৯]</span>॥</p>
<p class="bodytext">তস্সত্থো – <span class="bld">ব্যগ্ঘা</span>দযো কম্মধারযসমাসে সতি উত্তরপদীভূতা সেট্ঠত্থৰিসযা পুব্বপদস্স সেট্ঠত্থৰাচকা পুল্লিঙ্গা চ ভৰন্তি, যথা ‘‘পুরিসব্যগ্ঘো, মুনিপুঙ্গৰো’’ইচ্চাদি। <span class="bld">সীহা</span>দযো, <span class="bld">আদি</span>না <span class="bld">ৰরাহপুণ্ডরীকধোরয্হসোৰীরা</span>দযো চ সমাসগা কম্মধারযসমাসে উত্তরপদভূতা সেট্ঠত্থৰাচকা পুমেৰ ভৰন্তি, যথা ‘‘সক্যসীহো, কৰিকুঞ্জরো, পুরিসসদ্দূলো, পুরিসৰরাহো’’ইচ্চাদি।</p>
<p class="bodytext"><a name="para697"></a><span class="paranum">৬৯৭</span>. চিত্তস্স, অক্খিনো চ পীতিজনকং ৰত্থু অব্যাসেকং, অসেচনঞ্চ নাম, ন ব্যাসিঞ্চন্তি নক্খরন্তি নযনমনানি যস্মাতি <span class="bld">অব্যাসেকং, অসেচন</span>ঞ্চ, ন ব্যাসিঞ্চন্তি চ যস্মিং আগন্তুকভূতানি অঞ্ঞরসানীতি ৰা <span class="bld">অব্যাসেকং, অসেচন</span>ঞ্চ। ণো, যু চ।</p>
<p class="bodytext">ছক্কং ইট্ঠে ৰত্থুম্হি। ইচ্ছিতব্বং, এসিতব্বন্তি ৰা <span class="bld">ইট্ঠং, ইসু</span> ইচ্ছাযং, <span class="bld">ইস</span> গৰেসনে চ, তো। সুভত্তং গচ্ছতীতি <span class="bld">সুভগং,</span> ক্বি। হদযে সাধু, হদযস্স ৰা পিযন্তি <span class="bld">হজ্জং,</span> ণো, <span class="bld">দ</span>ন্তস্স লোপো, <span class="bld">দ্য</span>স্স <span class="bld">জ্জো।</span> দযিতব্বং আদাতব্বন্তি <span class="bld">দযিতং,</span> <a name="M0.0458"></a> তো। <span class="bld">ৰল্ল</span> সংৰরণে, কম্মনি অভো। পিযাযিতব্বন্তি <span class="bld">পিযং,পী</span> তপ্পনকন্তীসু, ণ্যো, রস্সাদি।</p>
<p class="bodytext"><a name="para698"></a><span class="paranum">৬৯৮</span>. তিকং তুচ্ছে। <span class="bld">তুচ</span> ৰিনাসে, ছো। <span class="bld">রিচ</span> ৰিযোজনসম্বজ্ঝনেসু, সম্বজ্ঝনং মিস্সনং, তো, সকত্থে কো। সুনস্স হিতং <span class="bld">সুঞ্ঞং,</span> যো, <span class="bld">ন্য</span>স্স <span class="bld">ঞ্ঞো, সুন</span> গতিযং ৰা, যো। দ্বযং অসারে। <span class="bld">ফল</span> নিপ্ফত্তিযং, উ, গু ৰা। পুব্বত্র <span class="bld">গো</span>ন্তো, অস্সে, <span class="bld">ফেগ্গু।</span></p>
<p class="bodytext">তিকং পৰিত্তে। <span class="bld">মেধ</span> হিংসাসঙ্গমেসু, মেধীযতে সঙ্গমীযতে <span class="bld">মেজ্ঝং,</span> ণ্যো, <span class="bld">ঝ</span>স্স <span class="bld">ঝো,</span> অসরূপদ্বিত্তং। <span class="bld">পু</span> পৰনে, তো, দীঘাদি। ৰুড্ঢাৰাদেসো, <span class="bld">ই</span>কারাগমো চ। দ্বযং অৰিরদ্ধে। ন ৰিরজ্ঝতীতি <span class="bld">অৰিরদ্ধো, রধ</span> হিংসাপরাধাপগমনেসু, তো। ‘‘ধঢভহেহি ধঢা চে’’তি <span class="bld">ত</span>স্স <span class="bld">ধো। পণ</span> ব্যৰহারথুতীসু, ণ্ৰু, ৰিরদ্ধৰোহারেন ন পণামেতীতি <span class="bld">অপণ্ণকো।</span></p>
<p class="bodytext"><a name="para699-701"></a><span class="paranum">৬৯৯-৭০১</span>. দ্বযং জাত্যাচারাদিনা অনিন্দিতে। <span class="bld">উ</span>পুব্বো, <span class="bld">প</span>পুব্বো চ <span class="bld">কস</span> ৰিলেখনে, হিংসাযঞ্চ, তো, ‘‘সাদিসন্তপুচ্ছভন্জহংসাদীহি ট্ঠো’’তি সহাদিব্যঞ্জনেন <span class="bld">ত</span>স্স <span class="bld">ট্ঠো।</span></p>
<p class="bodytext"><span class="bld">গারয্হ</span>ন্তং <a name="M0.0459"></a> জাত্যাচারাদিনা নিন্দিতে। নিহীযতেতি <span class="bld">নিহীনো, হা</span> চাগে, ইনো, দীঘো। অ<span class="bld">পা</span>দিপুব্বে <span class="bld">হীনো। লম</span> নিন্দাযং, ণ্ৰু, <span class="bld">লামকো। কিট</span> গতিযং, <span class="bld">পতি নি</span>পুব্বো তু নিন্দাযং, ঠো, <span class="bld">পতিকিট্ঠং, নিকিট্ঠ</span>ঞ্চ। <span class="bld">ইত্তর</span>সদ্দো লামকত্থৰাচকো পাটিপদিকো, ‘‘জাত্যাচারাদীহি নিহীনোয’’ন্তি অৰদিতব্বোতি <span class="bld">অৰজ্জো,</span> তব্ভাৰত্থো চেত্থ <span class="bld">অ</span>কারো। <span class="bld">ৰদ</span> ৰিযত্তিযং ৰাচাযং, ণ্যো, <span class="bld">দ্য</span>স্স <span class="bld">জ্জো।</span> কুচ্ছা সঞ্জাতা অস্স <span class="bld">কুচ্ছিতো।</span> অধোভাগে জাতো <span class="bld">অধমো,</span> ওস্সত্তং। <span class="bld">উম</span> নিন্দাযং, কম্মে অ, সকত্থে কো, উস্সো, <span class="bld">ওমকো।</span> গরহিতব্বোতি <span class="bld">গারয্হো, গরহ</span> নিন্দাযং, ণ্যো, ৰণ্ণৰিপরিযযো।</p>
<p class="bodytext">দ্বযং মলযুত্তে। মলযুত্ততায <span class="bld">মলীনো,</span> ইনো, দীঘো। অস্সত্থ্যত্থে ঈ, <span class="bld">মস</span>পচ্চযে <span class="bld">মলীমসো,</span> কচ্চরং, মলদূসিতম্পি, কুচ্ছিতং চরতীতি <span class="bld">কচ্চরং।</span></p>
<p class="bodytext">তিপাদং ৰিপুলে। <span class="bld">ব্রহ</span> ৰুদ্ধিযং, রাজাদি, <span class="bld">ব্রহা। মহ</span> পূজাযং, অন্তো। <span class="bld">পুল</span> মহত্তে, <span class="bld">ৰিপুলং। সল</span> গমনে, <span class="bld">ৰিসালং,</span> ণো। <span class="bld">পথ</span> সঙ্খ্যানে, উলো, অস্সু, <span class="bld">পুথুলং, উ</span>ম্হি <span class="bld">পুথু। গর</span> সেচনে, উ, <span class="bld">গরু। অর</span> গমনে, উ, অস্সু, <span class="bld">উরু। তনু</span> ৰিত্থারে, তো, <span class="bld">ইণ্ণা</span>দেসো, <span class="bld">ত</span>স্স <span class="bld">থো,</span> অস্সি, অসরূপদ্বিত্তং, <span class="bld">ৰিত্থিণ্ণং।</span></p>
<p class="bodytext"><span class="bld">ৰঠর</span>ন্তং থূলে। <span class="bld">পী</span> তপ্পনকন্তীসু, ইনো। <span class="bld">থূল</span> পরিব্রূহনে, অ। <span class="bld">পী</span>ধাতুতো ঈৰরো, <span class="bld">পীৰরং। ল</span>পচ্চযে <span class="bld">থুল্লং,</span> রস্সাদি। <span class="bld">ৰদ</span> ৰিযত্তিযং ৰাচাযং, ৰদতীতি <span class="bld">ৰঠরং,</span> অরো, <span class="bld">দ</span>স্স <span class="bld">ঠো।</span> থূলমুপচিতমংসৰিপুলাযতমংসাদি।</p>
<p class="bodytext">দ্বযং সন্নিচিতে। <span class="bld">আনি</span>পুব্বো <span class="bld">চি</span> চযে, কম্মে তো, <span class="bld">আচিতং, নিচিত</span>ঞ্চ।</p>
<p class="bodytext"><a name="para702"></a><span class="paranum">৭০২</span>. সিলোকো <a name="M0.0460"></a> সব্বস্মিং। সরতীতি <span class="bld">সব্বং,</span> ৰো, <span class="bld">র</span>স্স চ <span class="bld">ৰো। সং</span>পুব্বো <span class="bld">অসু</span> খেপনে, তো, <span class="bld">সমত্তং,</span> অথ ৰা <span class="bld">সম তিম</span> ৰেকল্লব্যে, তো, <span class="bld">সমত্তং।</span> ন খিযতীতি <span class="bld">অখিলং,</span> লো, <span class="bld">অখিলং, নিখিল</span>ঞ্চ তথা। <span class="bld">সক</span> সত্তিযং, অলো, কলাভি অৰযৰেহি সহ ৰত্ততেতি ৰা <span class="bld">সকলং।</span> সেসতো অৰসিট্ঠতো নিগ্গতং <span class="bld">নিস্সেসং। কস</span> গমনে, ইনো, <span class="bld">ণ</span>ত্তং, <span class="bld">কসিণং।</span> ন সেসং অৰসিট্ঠং <span class="bld">অসেসং।</span> অগ্গেন সিখরেন সঙ্গতং <span class="bld">সমগ্গং।</span> কতে সমাসে পুব্বনিপাতো অভিধানা। <span class="bld">ঊন</span> পরিহানে, ন ঊনং অস্মিং <span class="bld">অনূনকং,</span> কো।</p>
<p class="bodytext"><a name="para703"></a><span class="paranum">৭০৩</span>. <span class="bld">বহুল</span>ন্তং বহুত্তে, ভাৰেতি ৰড্ঢেতীতি <span class="bld">ভূরি, ভূ</span> সত্তাযং, রি, <span class="bld">ভূরি,</span> দীঘাদি, রস্সন্তো, <span class="bld">ঈ</span>ম্হি <span class="bld">ভূরী,</span> মেধা। <span class="bld">পহু</span> সত্তিযং, তো, <span class="bld">উ</span>কারাগমো, <span class="bld">প</span>পুব্বো <span class="bld">হূ</span> সত্তাযং ৰা, রস্সো। <span class="bld">পচি</span> ৰিত্থারে, উরো, <span class="bld">পচুরং। ভী</span> ভযে, ভাযতি যস্মাতি <span class="bld">ভিয্যো,</span> দ্বিত্তং। সম্পহোতীতি <span class="bld">সম্পহুলং,</span> লো। <span class="bld">বহ</span> ৰুড্ঢিযং, উ, <span class="bld">বহু। যেভুয্য</span>সদ্দো বহুলত্থৰাচকো পাটিপদিকো। বহূ অত্থে লাভীতি <span class="bld">বহুলং।</span></p>
<p class="bodytext">দ্বযং বহিগতে। বহি জাতং <span class="bld">বাহিরং,</span> ইরণ।</p>
<p class="bodytext"><a name="para704-706"></a><span class="paranum">৭০৪-৭০৬</span>. <span class="bld">যেসং</span> <a name="M0.0461"></a> পদত্থানং <span class="bld">মত্তং</span> পমাণং সতাদিতো <span class="bld">পরং</span> অধিকং ভৰতি, তে <span class="bld">পরোসতাদী। আদি</span>না পরোসহস্সাদি। সততো পরো <span class="bld">পরোসতং।</span> সহস্সতো পরো <span class="bld">পরোসহস্সং,</span> পরস্স পুব্বনিপাতো অভিধানা <span class="bld">পর</span>সদ্দা <span class="bld">ও</span>কারাগমো। পজ্জং অপ্পে। পরিতো অত্তং খণ্ডিতং <span class="bld">পরিত্তং। সুখ</span> তক্রিযাযং, তক্রিযা সুখনং, উমো। <span class="bld">সুচ</span> সোচনে ৰা। <span class="bld">খুদ</span> পিপাসাযং, দো, <span class="bld">খুদ্দং। থুচ</span> পসাদে, ণো। <span class="bld">অল</span> ভূসনপরিযত্তিনিৰারণেসু, পো, <span class="bld">ল</span>স্স <span class="bld">পো, অপ্পং। কিস</span> তনুকরণে, ণো। <span class="bld">তনু</span> ৰিত্থারে। <span class="bld">চি</span> চযে, উলো, দ্বিত্তং, <span class="bld">চুল্লং,</span> নীচে পন <span class="bld">চুল্লো। মা</span> মানে, ছদাদীহি তো। রস্সাদি, <span class="bld">মত্তা,</span> ইত্থিযং। <span class="bld">লিস</span> অপ্পীভাৰে, অ। <span class="bld">লূ</span> ছেদনে, লুযতেতি <span class="bld">লৰো,</span> অ। <span class="bld">অণ</span> গত্যত্থো, উ। <span class="bld">কণ</span> সদ্দে, অ, <span class="bld">কণো।</span> লৰাদীহি সহ কণো পুমে, ৰুত্তঞ্চ <span class="bld">অমরকোসে</span> ‘‘পুমে লৰলেসকণাণৰো’’তি <span class="note">[অমর ২১.৬২]</span>।</p>
<p class="bodytext"><span class="bld">ঞত্ত</span>ন্তং <a name="M0.0462"></a> সমীপে। সঙ্গতা আপো যস্মিং <span class="bld">সমীপং,</span> আস্সী। <span class="bld">পা</span>দিতো যদাদিনা কটো, <span class="bld">নিকটো,</span> নত্থি কটো আৰরণং এতস্সাতি ৰা <span class="bld">নিকটো। সদ</span>স্মা তো, আসন্নো। কণ্ঠং সমীপং উপগতং <span class="bld">উপকট্ঠো।</span> ‘‘কণ্ঠো গলে সন্নিট্ঠানে, সদ্দে মদনপাদপে’’তি হি <span class="bld">নানত্থসঙ্গহো,</span> ইধ পন <span class="bld">কণ্ঠ</span>স্স <span class="bld">কট্ঠা</span>দেসো, <span class="bld">ণ</span>লোপো ৰা। অভ্যাসীদতীতি <span class="bld">অভ্যাসো।</span> ‘‘অভ্যাসো তু সমীপম্হি, পুমা অভ্যসনেপি চে’’তি <span class="note">[চিন্তামণিটীকা ২১.৬৭]</span> <span class="bld">রভসো।</span> সহ অন্তেন <span class="bld">সন্তিকং,</span> সকত্থে ইকো। ৰিদূরপটিপক্খত্তা <span class="bld">অৰিদূরং।</span> সঙ্গতং অন্তং <span class="bld">সামন্তং, স</span>সদ্দস্স দীঘো, নিগ্গহীতস্স মো, <span class="bld">সং নি</span>পুব্বোপি <span class="bld">কট্ঠ</span>সদ্দো সমীপত্থোযেৰাতি দস্সনত্থং উদাহটং, <span class="bld">কস</span> ৰিলেখনে ৰা, তো, <span class="bld">সন্নিকট্ঠং।</span> অন্তিকভাৰং উপগতং <span class="bld">উপন্তিকং।</span> সহ কাসেন ৰত্ততে <span class="bld">সকাসং, কাস</span> দিত্তিযং। অন্তযোগা অন্তিকং, ইকো। ঞাযতেতি <span class="bld">ঞত্তং,</span> তো, <span class="bld">সকাস</span>সদ্দেন সনিডসদেসসৰিধসমরিযাদসৰেসাপি গয্হন্তি। সহ নিডেন, সহ দেসেন, সহ ৰিধায, সহ মরিযাদায, সহ ৰেসেন ৰত্ততেতি ৰিগ্গহো, ব্যুপ্পত্তিনিমিত্তং, রূল়্হীসদ্দা পন এতে।</p>
<p class="bodytext">দ্বযং দূরমত্তে। দুক্খেন অরতি যং দূরং। <span class="bld">ৰিপ</span>পুব্বো <span class="bld">কট্ঠ</span>সদ্দো দূরে, সকত্থে কো, <span class="bld">ৰিপ্পকট্ঠকং।</span></p>
<p class="bodytext"><a name="para707"></a><span class="paranum">৭০৭</span>. তিকং ঘনে, নত্থি অন্তরং ছিদ্দং যস্স। <span class="bld">হন</span>তিস্মা অ, <span class="bld">হ</span>স্স <span class="bld">ঘো</span> চ, <span class="bld">ঘনং। সমু</span> উপসমে, দো, <span class="bld">সন্দং।</span> পাদো ৰিরল়ে। ৰিরমতীতি <span class="bld">ৰিরল়ং,</span> অ, ৰণ্ণৰিকারো। পিযো লৰো অপ্পো যস্মিং <span class="bld">পেলৰং, পিয</span>স্স <span class="bld">পে, পিলি</span> গমনে ৰা, অৰো। <span class="bld">তনু</span> অপ্পাদীসুপি।</p> 
<p class="bodytext">দ্বযং <a name="M0.0463"></a> দীঘে। <span class="bld">যত</span> আযতনে, <span class="bld">আযতং। ই</span> গমনে ৰা, তো, ভূৰাদি, ইস্সে, এ অয, দীঘাদি। <span class="bld">দি</span> খযে, ঘো, দীঘাদি। তিকং ৰট্টলে। নিগ্গতং তলং অস্মাতি <span class="bld">নিত্তলং। ৰট্ট</span> ৰট্টনে, <span class="bld">ৰট্টং,</span> লতাদি। <span class="bld">উল</span>পচ্চযে <span class="bld">ৰট্টুলং।</span></p>
<p class="bodytext"><a name="para708"></a><span class="paranum">৭০৮</span>. <span class="bld">উচ্ছিত</span>ন্তং উন্নতে। <span class="bld">চি</span> চযে, উচ্চিনোতীতি <span class="bld">উচ্চো,</span> অ। উন্নমতীতি <span class="bld">উন্নতো। তুজ</span> হিংসাযং, ফলনে চ, অ, <span class="bld">তুঙ্গো।</span> উগ্গতং অগ্গং অস্স <span class="bld">উদগ্গো।</span> উদ্ধং সিতো <span class="bld">উচ্ছিতো, সি</span> সেৰাযং, তো, <span class="bld">স</span>স্স <span class="bld">ছো,</span> অসরূপদ্বিত্তং, <span class="bld">উচ্ছিতো।</span> পংসুপি, পকট্ঠো অংসু দিত্তি যস্স <span class="bld">পংসু।</span></p>
<p class="bodytext">তিকং ৰামনে। উদ্ধং ন অঞ্চতীতি <span class="bld">নীচো, অঞ্চ</span> গমনে, ণো, <span class="bld">অ</span>কার<span class="bld">ঞ</span>কারানং লোপো, <span class="bld">নি</span>সদ্দো অত্র নিসেধে। <span class="bld">রস</span> সদ্দে, সো, <span class="bld">রস্সো। ৰা</span> গমনে, মনো, <span class="bld">ৰামনো।</span></p>
<p class="bodytext">তিকং উজুম্হি। ন জিম্হং কুটিলং <span class="bld">অজিম্হং।</span> তস্মিং অৰঙ্কতায পকট্ঠো গুণো যস্স <span class="bld">পগুণো। অজ</span> গমনে, উ, অস্সু, <span class="bld">উজু।</span></p>
<p class="bodytext"><a name="para709"></a><span class="paranum">৭০৯</span>. ছক্কং ৰঙ্কে। <span class="bld">অল</span>ধাতুম্হা অরো, <span class="bld">ল়</span>ত্তং। <span class="bld">ৰেল</span> গমনে, তো, দ্বিত্তাদি, ৰিরূপেন ইলযতীতি ৰা <span class="bld">ৰেল্লিতং,</span> তো, <span class="bld">ইল</span> গমনে। <span class="bld">ৰঙ্ক</span> কোটিল্যে, অ। <span class="bld">কুট</span> ছেদনে, ইলো, <span class="bld">কুট</span> কোটিল্যে ৰা। <span class="bld">হা</span> চাগে, কত্তরি মো, দ্বিত্তং, ৰণ্ণৰিপরিযযাদি, <span class="bld">জিম্হং। কুঞ্চ</span> কোটিল্যে, তো। ৰক্কম্পি, <span class="bld">ৰক্ক</span> গমনে।</p>
<p class="bodytext">পঞ্চকং <a name="M0.0464"></a> ধুৰে। <span class="bld">ধু</span> গতিথেরিযেসু, অ, <span class="bld">উৰা</span>দেসো। সস্সতে নিচ্চে ভৰো <span class="bld">সস্সতো। নিচ্চো</span> ৰুত্তো <span class="note">[অভিধানপ্পদীপিকাটীকা]</span>। সদা কালে ভৰো <span class="bld">সদাতনো। সন</span>সদ্দো নিচ্চত্থো সত্তম্যন্তো নিপাতো, <span class="bld">সনং</span>সদ্দো ৰা <span class="note">[অভিধানপ্পদীপিকাটীকা]</span>, তত্র ভৰো <span class="bld">সনন্তনো,</span> উভযত্রাপি ভৰত্থে তনো, পুব্বে নিগ্গহীতাগমো।</p>
<p class="bodytext"><a name="para710"></a><span class="paranum">৭১০</span>. একেনেৰ ভাৰাদিরূপেন কালস্স ব্যাপকো নিব্বানাকাসাদিকূটট্ঠোতি পকাসিতো। মাযানিচ্চলযন্তাদীসু <span class="bld">কূটং</span> ৰক্খতি <span class="note">[অভিধানপ্পদীপিকাটীকা]</span>। নিচ্চলো তিট্ঠতীতি <span class="bld">কূটট্ঠো,</span> পব্বতো, কূটট্ঠো ৰিয সদা তিট্ঠতীতি <span class="bld">কূটট্ঠো।</span></p>
<p class="bodytext">দ্বযং লহুকে। <span class="bld">লঙ্ঘ</span> গতি সোসনেসু, উ, <span class="bld">ঘ</span>স্স <span class="bld">হ</span>ত্তং, নিগ্গহীতলোপো, <span class="bld">লহু,</span> লঘুপি। <span class="bld">সং</span>পুব্বে, সত্থিক<span class="bld">ক</span>পচ্চযে চ <span class="bld">সল্লহুকং।</span> তিকং সঙ্খ্যাতে। <span class="bld">খ্যা</span> কথনে। <span class="bld">গণ</span> সঙ্খ্যানে। <span class="bld">মা</span> পরিমাণে, সব্বত্র তো।</p>
<p class="bodytext"><a name="para711"></a><span class="paranum">৭১১</span>. তিকং তিখিণে। <span class="bld">তিজ</span> নিসানে, হো, ৰণ্ণৰিকারো, <span class="bld">তিণ্হং। তিজ</span> নিসানে, ইনো, <span class="bld">জ</span>স্স <span class="bld">খো, ণ</span>ত্তং, <span class="bld">তিখিণং। তিজ</span>তোযেৰ ৰো, <span class="bld">জ</span>স্স <span class="bld">ৰো, ব</span>ত্তং, <span class="bld">তিব্বং।</span> তিকং চণ্ডে। <span class="bld">চণ্ড</span> কোপে, <span class="bld">চণ্ডং। উজ্জ</span> বলপালনেসু, অ, <span class="bld">জ্জ</span>স্স <span class="bld">গ্গো, উগ্গং। খর</span> ৰিনাসে, অ, <span class="bld">খরং।</span></p>
<p class="bodytext">চতুক্কং <a name="M0.0465"></a> জঙ্গমে। <span class="bld">গমু</span> গমনে, দ্বিত্তাদি, <span class="bld">জঙ্গমং। চর</span> গমনে, অ, <span class="bld">চরং।</span> তসতি চলতীতি <span class="bld">তসং, তস</span> উব্বেগে, উব্বেগো ভযং, চলনঞ্চ। <span class="bld">চর</span>ভিস্মা চরো, মজ্ঝে দীঘো, <span class="bld">চরাচরং,</span> অব্ভাসন্তে ৰা রাগমো, <span class="bld">চরাচরং,</span> সব্বত্র <span class="bld">অ</span>পচ্চযো। ইঙ্গম্পি, ইঙ্গতীতি <span class="bld">ইঙ্গো, ইঙ্গ</span> গমনে।</p>
<p class="bodytext"><a name="para712-713"></a><span class="paranum">৭১২-৭১৩</span>. দ্বযং চলনমত্তে। <span class="bld">কম্প</span> চলনে। <span class="bld">চল</span> কম্পনে, সব্বত্র কত্তরি যু।</p>
<p class="bodytext">দ্বযং অধিকে। অতিরিচ্চতীতি <span class="bld">অতিরিত্তো, রিচ</span> ৰিযোজনসম্পটিচ্ছনগতীসু, তো, ভুজাদি। অধি এতি গচ্ছতীতি <span class="bld">অধিকো, ই</span> গমনে, কো।</p>
<p class="bodytext"><span class="bld">জঙ্গমা</span> পাণিতো অঞ্ঞো থাৰরো নাম, তিট্ঠতীতি <span class="bld">থাৰরো, ঠা</span> গতিনিৰত্তিযং, ৰরো, ৰণ্ণৰিকারো, <span class="bld">থাৰরো,</span> ঠাৰরোপীত্যেকে।</p>
<p class="bodytext">চতুক্কং লোলে। <span class="bld">লোল</span> উম্মাদনে। <span class="bld">চল</span> কম্পনে, দ্বিত্তাদি, <span class="bld">চঞ্চলং। তর</span> প্লৰনতরণেসু, তরং লাতীতি <span class="bld">তরলং,</span> এতে চলনমত্তেপি।</p>
<p class="bodytext">চতুক্কং পুরাণে। পুরে ভৰো <span class="bld">পুরাণো,</span> যদাদিনা <span class="bld">ন</span>পচ্চযো, <span class="bld">ণ</span>ত্তং। পুরা ভৰো <span class="bld">পুরাতনো, তন</span>পচ্চযো। <span class="bld">সনং</span>সদ্দো <a name="M0.0466"></a> ইহ সত্তম্যন্তো পুরাণত্থে নিপাতো। তত্র ভৰো <span class="bld">সনন্তনো,</span> পুব্বে ৰিয <span class="bld">সনং</span>সদ্দো ৰা, তত্রাপি পুব্বে ৰিয নিগ্গহীতাগমো। <span class="bld">চিরং</span>সদ্দো নিপাতো সত্তম্যন্তো পুরাণত্থো ইহ গয্হতে, তত্র ভৰো <span class="bld">চিরন্তনো।</span> নিগ্গহীতলোপো <span class="bld">চিরকালা</span>দীসু।</p>
<p class="bodytext">চতুক্কং অভিনৰে। পতিতো অগ্গো যস্স <span class="bld">পচ্চগ্ঘো, গ</span>স্স <span class="bld">ঘো,</span> বহুকো ৰা অগ্ঘো যস্স <span class="bld">পচ্চগ্ঘো,</span> অনেকত্থত্তা হি উপসগ্গনিপাতানং বহুকত্থো এত্থ <span class="bld">পতি</span>সদ্দো। <span class="bld">নৰ</span>সদ্দাসকত্থে তনো, <span class="bld">নৰ</span>স্স <span class="bld">নু</span>ভাৰো চ। নৰো এৰ <span class="bld">অভিনৰো, নু</span> থুতিযং, অ, <span class="bld">নৰো।</span></p>
<p class="bodytext"><a name="para714-715"></a><span class="paranum">৭১৪-৭১৫</span>. পঞ্চকং কক্খল়ে। কন্ততীতি <span class="bld">কুরূরং,</span> ঊরো, <span class="bld">কন্ত</span>স্স চ <span class="bld">কুরা</span>দেসো, <span class="bld">কর</span> হিংসাযং ৰা, ঊরো, অস্সু। <span class="bld">কঠ</span> কিচ্ছজীৰনে, মুদ্ধজদুতিযন্তো ধাতু, ইনো, ৰণ্ণৰিপরিযযে কথিনন্তিপি। <span class="bld">দল</span> ৰিদারণে, হো, <span class="bld">ল়ত্তং, বহ</span> ৰুদ্ধিম্হি ৰা, <span class="bld">ব</span>স্স <span class="bld">দো,</span> ল়ন্তো চ, <span class="bld">দল়্হং দহ</span> ভস্মীকরণে ৰা, অ, ল়ন্তো চ। নিট্ঠাতীতি <span class="bld">নিট্ঠুরং, ঠা</span> গতিনিৰত্তিযং, উরো। <span class="bld">কক্খ</span> হসনে, অলো, ল়ত্তং। কঠোরং, জরঠং, মুত্তিমং, মুত্তম্পি, <span class="bld">কঠ</span> কিচ্ছজীৰনে, ওরো। <span class="bld">জর</span> জীরণে, ভূৰাদি, ঠো। মুত্তি কথিন্যং, তংযোগা <span class="bld">মুত্তিমং। অ</span>পচ্চযে <span class="bld">মুত্তং।</span></p>
<p class="bodytext">সত্তকং অন্তে। <span class="bld">অম</span> গমনে, তো, <span class="bld">অন্তো,</span> অনিত্থী। <span class="bld">পরি</span>পুব্বো <span class="bld">পরিযন্তো। প</span>পুব্বো <span class="bld">পন্তো।</span> পচ্ছা ভৰো <span class="bld">পচ্ছিমো।</span> অন্তে ভৰো <span class="bld">অন্তিমো,</span> ইমো। জঘনে সাধু <span class="bld">জিঘঞ্ঞং,</span> যো, অস্সি। <span class="bld">চর</span>তিস্মা ইমো। <span class="bld">চরিমং, চর</span>সদ্দা ৰা ইমো।</p>
<p class="bodytext">চতুক্কং <a name="M0.0467"></a> পঠমে। <span class="bld">পুব্ব</span> পূরণে, অ। অগ্গং সেট্ঠেপি ৰুত্তং। <span class="bld">পঠ</span> ৰিযত্তিযং ৰাচাযং, অমো, <span class="bld">পথ</span> সঙ্খ্যানে ৰা, অমো, ৰণ্ণৰিকারো, <span class="bld">পঠমং,</span> পথমন্তিপি। আদীযতে পঠমং গণ্হীযতেতি <span class="bld">আদি,</span> ই, পুমে, <span class="bld">সো</span>সদ্দো <span class="bld">আদি</span>স্স পুল্লিঙ্গত্তজোতকো, পুরিমং, পুরত্থাপি, ভৰত্থে ইমত্থা।</p>
<p class="bodytext">দ্বযং অনুচ্ছৰিকে। পটিগ্গহিতো রূপো <span class="bld">পতিরূপো।</span> ছৰিযা অনুরূপং <span class="bld">অনুচ্ছৰিকং,</span> সকত্থে কো।</p>
<p class="bodytext">দ্বযং নিরত্থকে। <span class="bld">মূহ</span> ৰেচিত্তে, অ, <span class="bld">হ</span>স্স <span class="bld">ঘো।</span> নত্থি অত্থো যস্স, সকত্থে কো।</p>
<p class="bodytext"><a name="para716"></a><span class="paranum">৭১৬</span>. দ্বযং পাকটে। ৰিসিট্ঠো অত্তা যস্স <span class="bld">ব্যত্তং। পুট</span> পকাসনে, <span class="bld">পুট</span> ৰিকাসনে ৰা।</p>
<p class="bodytext">তিকং মুদুম্হি। <span class="bld">মুদ</span> মোদনে, উ, <span class="bld">মুদ</span> সংসগ্গে ৰা। সোভনং কুমারং কন্তি যস্স। <span class="bld">কু</span> সদ্দে, অলো, মন্তো চ।</p>
<p class="bodytext">দ্বযং ইন্দ্রিযগ্গয্হে। অক্খং ইন্দ্রিযং পতিগতং নিস্সিতং, অক্খেন ৰা পতিগতং <span class="bld">পচ্চক্খং,</span> কতে সমাসে <span class="bld">পতি</span>সদ্দস্স পুব্বনিপাতো অভিধানতো। ইন্দ্রিযং চক্খাদিকং, তেন গয্হং <span class="bld">ইন্দ্রিযগ্গয্হং।</span></p>
<p class="bodytext">দ্বযং অপচ্চক্খে। পচ্চক্খৰিপরীতং <span class="bld">অপচ্চক্খং,</span> পরমাণ্বাদি। ইন্দ্রিযং অতিক্কন্তং <span class="bld">অতিন্দ্রিযং।</span></p>
<p class="bodytext"><a name="para717"></a><span class="paranum">৭১৭</span>. চতুক্কং অঞ্ঞত্থে। <span class="bld">ইতর</span>সদ্দো পাটিপদিকো অঞ্ঞত্থৰাচকো, <span class="bld">ইদং</span>সদ্দা ৰা তরো অঞ্ঞত্থে, <span class="bld">দং</span>লোপো চ <a name="M0.0468"></a>। <span class="bld">অঞ্ঞ</span>সদ্দা সকত্থে তরো। একো সেট্ঠেপি ৰুত্তো। <span class="bld">অঞ্ঞ</span>সদ্দো পাটিপদিকো ভিন্নত্থো, ন ঞাযতেতি ৰা <span class="bld">অঞ্ঞো।</span></p>
<p class="bodytext">তিকং নানপ্পকারে। বহৰো ৰিধা পকারা অস্স <span class="bld">বহুৰিধো।</span> ৰিচিত্তা ৰিধা যস্স <span class="bld">ৰিৰিধো।</span></p>
<p class="bodytext">দ্বযং অনিৰারিতে। নত্থি বাধো নিসেধো যস্স <span class="bld">অবাধং।</span> নত্থি অগ্গল়ং অস্স।</p>
<p class="bodytext"><a name="para718"></a><span class="paranum">৭১৮</span>. চতুক্কং অসহাযে। অসহাযত্থে <span class="bld">এক</span>তো আকী, চ্চো, কো চ, <span class="bld">একাকী, একচ্চো।</span> অঞ্ঞত্থেপি <span class="bld">এককো</span> ৰুত্তো। <span class="bld">সমা</span> তুল্যত্থা।</p>
<p class="bodytext">অনেকসম্বন্ধিনি <span class="bld">সাধারণা</span>দিদ্বযং। সহ আধারণেন ৰত্ততীতি <span class="bld">সাধারণং,</span> যদাদি, থিযং সাধারণী, সাধারণা চ। সমানমেৰ <span class="bld">সামঞ্ঞং,</span> যো, <span class="bld">সামঞ্ঞা</span> ইত্থিযং।</p>
<p class="bodytext">দ্বযং অপ্পাৰকাসে। সম্বাধতে অস্মিং, রো। <span class="bld">সং</span>সদ্দা কটো, যদাদি, <span class="bld">সঙ্কটং,</span> সহ আৰরণেন ৰত্ততীতি ৰা <span class="bld">সঙ্কটং,</span> সহত্থো <span class="bld">সং</span>সদ্দো।</p>
<p class="bodytext"><a name="para719"></a><span class="paranum">৭১৯</span>. <span class="bld">ৰামং কল়েৰরং</span> ৰামকাযো সব্যং নাম। ‘‘সব্যং ৰামে চ দক্খিণে’’তি <span class="note">[চিন্তামণিটীকা ২১.৮৪]</span> হি <span class="bld">অজযো, সৰ</span> গতিযং, যো। <span class="bld">দক্খিণং</span> কল়েৰরং অপসব্যং, সব্যতো অপগতং <span class="bld">অপসব্যং।</span></p>
<p class="bodytext">দ্বযং <a name="M0.0469"></a> ৰিপরীতে। পটিকূলতি আৰরতীতি <span class="bld">পটিকূলং, কূল</span> আৰরণে। <span class="bld">অপসব্যং</span> দক্খিণেপি ৰুত্তং।</p>
<p class="bodytext">দুরধিগমন্তো পথং গহনং, যথা – গহনমেতং সত্থং, দুব্বিৰেকমিচ্চত্থো। গচ্ছন্তং হন্তীতি <span class="bld">গহনং,</span> গহণম্পি, যদাদি। <span class="bld">কল</span> গমনে, ইলো, কলিং লাতীতি ৰা <span class="bld">কলিলং।</span></p>
<p class="bodytext"><a name="para720-721"></a><span class="paranum">৭২০-৭২১</span>. দ্বযং বহুপ্পকারে। উচ্চঞ্চ তং অৰচঞ্চেতি <span class="bld">উচ্চাৰচং,</span> কম্মধারযো। বহৰো ভেদা অস্স।</p>
<p class="bodytext">তিকং জনাদিনিরন্তরগতে। <span class="bld">সঙ্ক</span> সঙ্কাযং, তো। <span class="bld">কির</span> পক্খেপৰিক্খিপনেসু, তো, <span class="bld">ইণ্ণা</span>দেসো। <span class="bld">সঙ্ক</span> সঙ্কাযং, উলো, <span class="bld">সঙ্কুলং, সং</span>পুব্বো <span class="bld">কুল</span> সন্তানে ৰা, রো।</p>
<p class="bodytext">সিলোকো ছেকে। কতো অভ্যাসিতো হত্থো পদত্থো যেন <span class="bld">কতহত্থো। কুস</span> সিলেসনে, অলো। পকট্ঠা ৰীণা অস্স। অভিজানাতি <span class="bld">অভিঞ্ঞো। সিক্খ</span> ৰিজ্জোপাদানে, তো। <span class="bld">পুণ</span> কম্মনি সুভে, রো। <span class="bld">পট</span> গমনে, উ। <span class="bld">ছিদি</span> দ্বিধাকরণে, কত্তরি অ, <span class="bld">দ</span>স্স <span class="bld">কো। চত</span> যাচনে, উরো। <span class="bld">দল</span> দিত্তিযং, খো, <span class="bld">ল</span>স্স <span class="bld">কো, দক্খ</span> ৰুড্ঢিযং ৰা, অ, <span class="bld">দক্খ</span> ৰুড্ঢিহিংসাগতিসীঘেসু ৰা। <span class="bld">পিস</span> হিংসাবলদাননিকেতনেসু, অলো, <span class="bld">পেসলো।</span> কতমুখো, কতীপি, <span class="bld">কত</span>সদ্দো <a name="M0.0470"></a> অভ্যাসিতত্থো, কতং অব্যাসিতং মুখং উপাযো অনেনাতি <span class="bld">কতমুখো।</span> কতং অস্সত্থীতি <span class="bld">কতী।</span></p>
<p class="bodytext">সত্তকং বালে। <span class="bld">বল</span> পাণনে, বলতীতি <span class="bld">বালো,</span> অস্সাসিতপস্সাসিতমত্তেন জীৰতি, ন পঞ্ঞাজীৰিতেনাত্যত্থো। <span class="bld">দা</span> কুচ্ছাযং গতিযং ৰা, তু, দ্বিত্তং, রস্সাদি। <span class="bld">জল</span> ধঞ্ঞে, অ, ল়ত্তং। <span class="bld">মূহ</span> ৰেচিত্তে, লো, ৰণ্ণৰিপরিযযো, <span class="bld">মূল়্হো। মন্দ</span> জল়ত্তে। বাল্যযোগা <span class="bld">বালিসো,</span> ইসো। অঞ্ঞো, যথাজাতোপি, ন জানাতীতি <span class="bld">অঞ্ঞো।</span> যাদিসো জাতো ৰিৰেকো <span class="bld">যথাজাতো।</span></p>
<p class="bodytext"><a name="para722"></a><span class="paranum">৭২২</span>. তিকং ভাগ্যসম্পন্নে। পুঞ্ঞং, সুকতঞ্চ যস্মিং অত্থি <span class="bld">পুঞ্ঞৰা, সুকতী,</span> ৰন্তু, ঈ চ। ধনং গহণং লদ্ধোতি <span class="bld">ধঞ্ঞো,</span> যো। দ্বযং মহাৰীরিযে। <span class="bld">মহাধিতি</span> মহাৰীরিযো। দ্বযং মহিচ্ছে। মহাসযোপি।</p>
<p class="bodytext">দ্বযং বহুলহদযে, পসত্থহদযে চ। হদযং বহুলং, পসত্থঞ্চ যস্স <span class="bld">হদযী, হদযালু</span> চ, তব্বহুলে ঈ, আলু চ, সুহদযোপি।</p>
<p class="bodytext"><a name="para723"></a><span class="paranum">৭২৩</span>. দ্বযং হট্ঠচিত্তে। ‘‘হাসমনো ৰিকুব্বানো, পমানো হট্ঠমানসো’’তি <span class="note">[অমর ২১.৭]</span> <span class="bld">অমরসীহো।</span> দ্বযং দুম্মনে। দুট্ঠং, দুক্খিতং ৰা মনো যস্স। ৰিরূপং মনো যস্স। অন্তমনোপি।</p>
<p class="bodytext">চতুক্কং <a name="M0.0471"></a> বহুপ্পদে। যাচকানং ৰদং ৰচনং জানাতীতি <span class="bld">ৰদানিযো, ৰদঞ্ঞূ</span> চ, ইযো, রূ চ, পুব্বত্রঞ্ঞস্স <span class="bld">নাদে</span>সো, মজ্ঝদীঘো চ। দানে সোণ্ডো পসুতো। <span class="bld">সোণ্ড</span>সদ্দোত্র মজ্জমদেত্যেকে, থূললক্খোপ্যত্র, দানত্থং থূলং লক্খং অস্স।</p>
<p class="bodytext"><a name="para724"></a><span class="paranum">৭২৪</span>. সিলোকো পাকটমত্তে। <span class="bld">খ্যা</span> পকাসনে, তো। <span class="bld">পতি</span>পুব্বো <span class="bld">ই</span> গমনে, তো। অভিমুখং এতীতি <span class="bld">পতীতো। ঞা</span> অৰবোধনে, তো, <span class="bld">পঞ্ঞাতো, অভিঞ্ঞাতো</span> চ। <span class="bld">পথ</span> খ্যানে। <span class="bld">সু</span> গতিবুদ্ধীসু, তো, <span class="bld">সুতো, ৰিস্সুতো</span> চ, <span class="bld">সু</span> সৰনে ৰা, কম্মে তো। <span class="bld">ৰিদ</span> ঞাণে, <span class="bld">ৰিদিতো। সিধু</span> সংরাধে, তো, <span class="bld">সিধ</span> সংসিদ্ধিযং ৰা। <span class="bld">কট</span> গতিযং, দস্সনং কটতীতি <span class="bld">পাকটো,</span> উপসগ্গস্স দীঘো।</p>
<p class="bodytext"><a name="para725"></a><span class="paranum">৭২৫</span>. তিপাদং ইস্সরে। <span class="bld">ঈস</span> ইস্সরিযে, ঈসতীতি <span class="bld">ইস্সরো,</span> অরো, রস্সাদি, দ্বিত্তং। <span class="bld">নী</span> নযে, ণ্ৰু, <span class="bld">নাযকো।</span> সং ধনং অস্সত্থীতি <span class="bld">সামী,</span> দীঘাদি, রস্সন্তে সামিপি। <span class="bld">পা</span> রক্খণে,তি, রস্সাদি, <span class="bld">পতি। অধি</span>পুব্বে <span class="bld">অধিপতি। ঈস</span> ইস্সরিযে, অ, <span class="bld">ঈসো।</span> পভৰতীতি <span class="bld">পভু,</span> উ, পভূপি। <span class="bld">অয</span> গমনে, যো, <span class="bld">অয্যো।</span> অধিপাতীতি <span class="bld">অধিপো,</span> রো। অধিভৰতীতি <span class="bld">অধিভূ,</span> ক্বি। <span class="bld">নী</span> নযে, রিতু, <span class="bld">নেতা।</span></p>
<p class="bodytext">তিকং <a name="M0.0472"></a> বহুধনে। ইভং অরহতীতি <span class="bld">ইব্ভো,</span> ৰো, ৰণ্ণৰিপরিযযো। <span class="bld">ঝে</span> চিন্তাযং, অ, অজ্ঝাযতি ধনং <span class="bld">অড্ঢো,</span> ঝস্স <span class="bld">ঢো,</span> অসরূপদ্বিত্তং, রস্সাদি চ। <span class="bld">ধনা</span> অতিসযে ঈ, <span class="bld">ধনী।</span></p>
<p class="bodytext"><a name="para726"></a><span class="paranum">৭২৬</span>. দ্বযং দক্খিণেয্যে। দানং পটিগ্গণ্হিতুং অরহতীতি <span class="bld">দানারহো, দক্খ</span> ৰুদ্ধিযং, সীঘত্থে চ, দক্খন্তি ভোগসম্পদাদীহি যায, সা দক্খিণা, ইণো, তং অরহতীতি <span class="bld">দক্খিণেয্যো।</span></p>
<p class="bodytext">দ্বযং স্নেহৰতি। <span class="bld">সিনিহ</span> পীতিযং, ধো, <span class="bld">হ</span>স্স <span class="bld">দো, সিনিদ্ধো,</span> ৰচ্ছো সিনেহো যস্সত্থি <span class="bld">ৰচ্ছলো,</span> লো।</p>
<p class="bodytext">পমাণিকো পরিক্খকো, পরিক্খতে অৰধারযতে পমাণেহি অত্থন্তি <span class="bld">পরিক্খকো, ইক্খ</span> দস্সনঙ্কেসু, ণ্ৰু। কারণং জানাতীতি <span class="bld">কারণিকো,</span> ইকো।</p>
<p class="bodytext">দ্বযং আসত্তে। <span class="bld">সন্জ</span> সঙ্গে, তো। তং তং ৰত্থু পরং পধানং অস্স <span class="bld">তপ্পরো।</span></p>
<p class="bodytext"><a name="para727"></a><span class="paranum">৭২৭</span>. তিকং কারুণিকে। করুণা সীলং অস্স <span class="bld">কারুণিকো।</span> দযা করুণা যস্সত্থি <span class="bld">দযালু,</span> আলু। দুক্খিতেসু সুট্ঠু রমতীতি <span class="bld">সূরতো,</span> উপসগ্গস্স দীঘতা।</p>
<p class="bodytext">ইট্ঠত্থে <a name="M0.0473"></a> অভিমতপ্পযোজনে উয্যুতো পুগ্গলো উস্সুকো নাম, উট্ঠানং সুট্ঠু কাযতীতি <span class="bld">উস্সুকো,</span> হসাদ্যনুট্ঠেযং।</p>
<p class="bodytext">যো আলস্যাৰসাদীহি অনুতিট্ঠতি, সো দীঘসুত্তো, দীঘঞ্চ তং সুত্তঞ্চ, তমিৰ চরতীতি <span class="bld">দীঘসুত্তং,</span> দীঘসুত্তপরিযন্তিকং কারিযং করোতীতি <span class="bld">দীঘসুত্তো।</span> চিরেন ক্রিযানুট্ঠানং অস্স।</p>
<p class="bodytext"><a name="para728"></a><span class="paranum">৭২৮</span>. দ্বযং পরাযত্তে, পরস্মিং, পরেন ৰা অধীনো <span class="bld">পরাধীনো,</span> অঝন্তা সকত্থে ইনো যদাদিনা। পরতন্তো, পরৰা, অত্তৰাপি <span class="note">[নাথৰা (অমর ২১.২৬]</span>, তন্তযতীতি তন্তো, <span class="bld">তন্ত</span> কুটুম্বধারণে, অ, পরো তন্তো নিযামকো যস্স। পরো সেট্ঠো নাযকো, অত্তা চ অত্থীতি <span class="bld">পরৰা, অত্তৰা</span> চ, ৰন্তু।</p>
<p class="bodytext">আযত্ততামত্তে চতুক্কং। <span class="bld">যত</span> পযতনে, <span class="bld">আ</span>পুব্বো অৰসীভাৰে, তো। অন্তেন সমীপেন সহাতি <span class="bld">সন্তকো,</span> সকত্থে কো। পরিগ্গয্হতে ‘‘সক’’ন্তি করীযতেতি <span class="bld">পরিগ্গহো।</span> অধিগতো ইনো পভূ যেনাতি <span class="bld">অধীনো।</span></p>
<p class="bodytext">সেন অত্তনা ঈরিতং সীলং অস্সাতি <span class="bld">সেরী,</span> তস্মিং সেরিনি চ <span class="bld">সচ্ছন্দো</span> ৰত্ততি, সস্স অত্তনো ছন্দো যস্সত্থীতি <span class="bld">সচ্ছন্দো,</span> অ। সৰসো, সযংৰসী, নিরৰগ্গহোপি।</p>
<p class="bodytext"><a name="para729"></a><span class="paranum">৭২৯</span>. গুণদোসে <a name="M0.0474"></a> <span class="bld">অনিসম্ম</span> অনুপপরিক্খিত্বা যো করোতি, সো <span class="bld">জম্মো, জম</span> অদনে, মো।</p>
<p class="bodytext">দ্বযং অতিতণ্হে। <span class="bld">লুভ</span> লোভে, অ, দ্বিত্তং, <span class="bld">ভ</span>স্স <span class="bld">পো, লোলুপো,</span> লোলুভোপি।</p>
<p class="bodytext">তিকং লুদ্ধে। <span class="bld">গিধ</span> অভিকঙ্খাযং, তো। <span class="bld">লুভ</span> গিদ্ধিযং, তো। <span class="bld">লোল</span> উম্মাদনে, অ, <span class="bld">লোলো।</span> অথ মহাতণ্হাতিতণ্হগিদ্ধানং কো ভেদো? মহাতণ্হো নানারম্মণং ইচ্ছতি, অতিতণ্হো একস্মিম্পি আরম্মণে অনেকৰারং, অধিকঞ্চ তসতি, গিদ্ধো পন উভযথাপীতি অযমেতেসং ৰিসেসো।</p>
<p class="bodytext">যো ক্রিযাসু মন্দো, সো <span class="bld">কুণ্ঠো, কুণ্ঠ</span> পটিঘাতে, আলস্যে চ, অ।</p>
<p class="bodytext"><a name="para730"></a><span class="paranum">৭৩০</span>. পঞ্চকং কামকে। <span class="bld">কমু</span> ইচ্ছাযং, চুরাদি, রিতু, <span class="bld">কামযিতা,</span> কারিতলোপে <span class="bld">কমিতা। যু</span>ম্হি <span class="bld">কামনো,</span> কমনোপি। <span class="bld">ণী</span>পচ্চযে <span class="bld">কামী, ণুক</span>পচ্চযে <span class="bld">কামুকো,</span> অনুকো, অভিকোপ্যত্র, অনুকামযতে <span class="bld">অনুকো,</span> ক্বি। অভিকামযতে <span class="bld">অভিকো,</span> ক্বি। অতিকোপি।</p>
<p class="bodytext">দ্বযং মত্তে। সুণ্ডা সুরা, তত্র কুসলো <span class="bld">সোণ্ডো,</span> পানাগারং ৰা সুণ্ডা, তত্র ভৰো, ঠিতং ৰা <span class="bld">সোণ্ডো। মদ</span> উম্মাদে <a name="M0.0475"></a>, তো। উক্কটো, খিৰোপি, মদেন উদ্ধতো <span class="bld">উক্কটো,</span> যদাদিনা উতো কটো মত্তত্থে <span class="note">[পাণিনি ৫.২.২৯]</span>। <span class="bld">খিৰ</span> মদে, অ।</p>
<p class="bodytext">তিকং ৰচনকারিনি। পৰত্তিনিৰত্তীসু ৰিধাতুং সক্যো <span class="bld">ৰিধেয্যো,</span> ইয্যো। আদেসিতং, আদরেন ৰা সুণোতীতি <span class="bld">অস্সৰো,</span> রস্সাদি, অ। সুন্দরং ৰচো আচরিযাদীনং এতস্মিং হেতুভূতেতি <span class="bld">সুব্বচো।</span> ৰিনযগ্গাহীপি, ৰিনযং ৰিধিপটিসেধৰচনং গহেতুং সীলো <span class="bld">ৰিনযগ্গাহী।</span></p>
<p class="bodytext"><a name="para731"></a><span class="paranum">৭৩১</span>. তঙ্খণুপ্পত্তিঞাণং পটিভা, তায যুত্তো <span class="bld">পগব্ভো,</span> সীঘমেৰ গব্ভতীতি <span class="bld">পগব্ভো, গব্ভ</span> ধারণে।</p>
<p class="bodytext">তিকং ভীরুকে। ভী ভযং সীলো যস্স <span class="bld">ভীসীলো।</span> ভাযতীতি <span class="bld">ভীরু, ভী</span> ভযে, রু। <span class="bld">রুক</span>পচ্চযে <span class="bld">ভীরুকো,</span> সকত্থে ৰা কো।</p>
<p class="bodytext">দ্বযং অসূরে। ন ৰীরো সূরো <span class="bld">অৰীরো।</span> কুচ্ছিততরত্তা <span class="bld">কাতরো, কু</span>স্স <span class="bld">কা</span>দেসো।</p>
<p class="bodytext">দ্বযং হিংসাসীলে, হননসীলো <span class="bld">হিংসাসীলো, ঘাতুকো,</span> উকো, <span class="bld">হন</span>স্স <span class="bld">ঘাতো।</span> সরারু, হিংসোপি।</p>
<p class="bodytext"><a name="para732"></a><span class="paranum">৭৩২</span>. তিকং কোধযুত্তে। <span class="bld">কুধ</span> কোপে, কুজ্ঝনসীলো <span class="bld">কোধনো,</span> যু। <span class="bld">দুস</span> দোসে, <span class="bld">দোসনো,</span> পটিঘো <a name="M0.0476"></a>, যু। <span class="bld">কুপ</span> কোপে, কুপতীতি <span class="bld">কোপী,</span> ণী। অমরিসনোপি, নত্থি মরিসনং খমা অস্স <span class="bld">অমরিসনো, মরিস</span> অসহনে।</p>
<p class="bodytext">দ্বযং অধিককোধযুত্তে। চণ্ডতেতি <span class="bld">চণ্ডো,</span> অ, <span class="bld">চণ্ড</span> কোপে। অতিরেকং কুজ্ঝতীতি <span class="bld">অচ্চন্তকোধনো।</span> অচ্চন্তকোপনোপি, তদা <span class="bld">কুপ</span>তো যু।</p>
<p class="bodytext">পঞ্চকং খন্তিযুত্তে। <span class="bld">সহ</span> খমনে, যু। <span class="bld">খমু</span> সহনে, যু। <span class="bld">তু</span>ম্হি <span class="bld">খন্তা,</span> সত্থাদি। তিতিক্খা যস্সত্থীতি <span class="bld">তিতিক্খৰা। মন্তু</span>ম্হি <span class="bld">খন্তিমা,</span> সৰিভত্তিস্স <span class="bld">ন্তু</span>স্স <span class="bld">আ।</span></p>
<p class="bodytext"><a name="para733"></a><span class="paranum">৭৩৩</span>. দ্বযং সদ্ধাযুত্তে। <span class="bld">হি</span> পদপূরণে। সদ্ধা যস্সত্থীতি <span class="bld">সদ্ধালু।</span> সদ্ধা রতনত্তযাদীসু পসাদো, তণ্হা, আদরো চ। দ্বযং ধজযুত্তে। চিহনে চ পটাকাযং, ধজো সোফে চ সোণ্ডিকে, <span class="bld">সোফো</span> পুল্লিঙ্গং।</p>
<p class="bodytext">দ্বযং নিদ্দাসীলে। নিদ্দা এৰ সীলং যস্স সো <span class="bld">নিদ্দাসীলো।</span> দ্বযং পভাযুত্তে। <span class="bld">ভা</span> দিত্তিম্হি, <span class="bld">সর</span>পচ্চযো, রস্সাদি, দ্বিত্তঞ্চ, <span class="bld">ভস্সরো,</span> ভাসা রতি যস্সাতি ৰা <span class="bld">ভস্সরো,</span> রস্সাদি এৰ। <span class="bld">স</span>স্স দ্বিত্তাভাৰে <span class="bld">ভাসুরো,</span> অস্সু, <span class="bld">ভাস</span> দিত্তিযং ৰা, উরো, অথ ৰা দ্বযং বহুকথাযুত্তে, ভাসাসু সব্বাসু বহূসু কথাসু রমতীতি <span class="bld">ভস্সরো,</span> ক্বি, ভাসতীতি ৰা <span class="bld">ভস্সরো,</span> অরো, রস্সাদি, দ্বিত্তঞ্চ, ভাসাসু রমতীতি ৰা <span class="bld">ভাসরো,</span> ক্বি, মজ্ঝরস্সো, ভাসতীতি ৰা <span class="bld">ভাসরো,</span> অরো, ইমস্মিং পক্খে অস্সুত্তাভাৰো।</p>
<p class="bodytext"><a name="para734"></a><span class="paranum">৭৩৪</span>. তিকং <a name="M0.0477"></a> নগ্গে। ন গচ্ছতীতি <span class="bld">নগ্গো,</span> দ্বিত্তং, <span class="bld">লগ্গ</span> সঙ্গে ৰা, <span class="bld">ন</span>ত্তং, <span class="bld">নজি লজি</span> বিলে ৰা, ণো, <span class="bld">জ</span>স্স <span class="bld">গো,</span> দ্বিত্তং। দিসা এৰ অম্বরং ৰত্থং এতস্স, ন পকতিৰত্থন্তি <span class="bld">দিগম্বরো। স</span>স্স <span class="bld">গো।</span> নত্থি ৰত্থং এতস্স, অথ ৰা দিগম্বরা ৰত্থা, অঞ্ঞতিত্থিকো অৰত্থো চাতি এতে দ্বে নগ্গো নাম, নগ্গা নামাতি ৰা, ‘‘তে ইত্থিখ্যা পো, সত্ত পকরণানি অভিধম্মো নামা’’ত্যাদীসু ৰিয সঞ্ঞাসঞ্ঞীসদ্দানং ৰচনভেদস্সাপি সম্ভৰতো। নগ্গো চ নগ্গো চ নগ্গা, পুরিমস্মিং পক্খে পন সামঞ্ঞতায একৰচননিদ্দেসো।</p>
<p class="bodytext">দ্বযং ভক্খকে। <span class="bld">ঘস</span> অদনে, মরো, <span class="bld">ঘস্মরো। ভক্খ</span> অদনে, ণ্ৰু।</p>
<p class="bodytext">ৰত্তুং সোতুঞ্চ অকুসলো, ৰচনে সৰনে চ অকুসলো <span class="bld">এল়মূগো</span> নাম, এল়ো বধিরো, মূগো অৰচনো, কম্মধারযো, সঠেপি এল়মূগো।</p>
<p class="bodytext"><a name="para735"></a><span class="paranum">৭৩৫</span>. <span class="bld">মুখরা</span>দযো তযো অপ্পিযৰাদিনি। ৰাঝাৰাঝেসু মুখং অস্সত্থি, নিন্দাযং রো। নিন্দিতং মুখং যস্স <span class="bld">দুম্মুখো।</span> অবদ্ধং অনগ্গল়ং মুখং যস্স <span class="bld">অবদ্ধমুখো।</span></p>
<p class="bodytext">বহু <a name="M0.0478"></a> চ গারয্হঞ্চ ৰচো যস্স সো <span class="bld">ৰাচালো</span> নাম। কুচ্ছিতা ৰাচা অস্স সন্তীতি <span class="bld">ৰাচালো,</span> নিন্দাযং লো।</p>
<p class="bodytext">দ্বযং সুৰচনে। ৰদতীতি <span class="bld">ৰত্তা,</span> পসংসাযং তু। ৰদতীতি <span class="bld">ৰদো। সো</span> পদপূরণে।</p>
<p class="bodytext"><a name="para736"></a><span class="paranum">৭৩৬</span>. তিকং অত্তনিযে। নেতব্বোতি নিযো, নিযো <span class="bld">এৰ নিজো, নী</span> নযে, ণ্যো, <span class="bld">য</span>স্স <span class="bld">জো,</span> সমীপে জাযতীতি ৰা <span class="bld">নিজো।</span> সস্স অত্তনো অযং <span class="bld">সকো,</span> ইদমত্থে কো, সো এৰ ৰা <span class="bld">সকো,</span> সস্সাযং সকো, ণো। অত্তনি জাতো <span class="bld">অত্তনিযো,</span> অনিযো।</p>
<p class="bodytext">তিকং অচ্ছরিযে। <span class="bld">ৰি</span>পুব্বো <span class="bld">মহ</span> পূজাযং, ভূৰাদি, ণ্যো, মন্তলোপো, <span class="bld">ৰিম্হযো। আ</span>পুব্বো <span class="bld">চর</span> গতিভক্খনেসু, অ, <span class="bld">চর</span>স্স <span class="bld">চ্ছরিযো,</span> রস্সাদি চ, <span class="bld">অচ্ছরিযো।</span> ন ভৰিত্থাতি <span class="bld">অব্ভুতো,</span> অসরূপদ্বিত্তং, রস্সো চ, অভূতোপি <span class="note">[সদ্দনীতিপদমালাযং ৩৪০.১ পিট্ঠেসু পস্সিতব্বং]</span>।</p>
<p class="bodytext">সোকাদীহি ইতিকত্তব্বতাপটিপত্তিসুঞ্ঞো <span class="bld">ৰিহত্থো, ব্যাকুলো</span> চ। ৰিক্খিত্তো হত্থো যস্স <span class="bld">ৰিহত্থো। কুল</span> সঙ্খ্যানে <span class="bld">ৰিআ</span>পুব্বো।</p>
<p class="bodytext">কতসন্নাহো <span class="bld">ৰধুদ্যতো</span> হন্তুমুদ্যতো উয্যুতো আততাযী নাম। ‘‘ৰধুয্যুত্তো’’তিপি পাঠো। <span class="bld">আ</span>পুব্বো <span class="bld">তা</span> পালনে, ণী, দ্বিত্তং, আকারন্তানমাযো, <span class="bld">আততাযী।</span></p>
<p class="bodytext"><a name="para737"></a><span class="paranum">৭৩৭</span>. <span class="bld">সীসচ্ছেজ্জম্হি</span> <a name="M0.0479"></a> সীসচ্ছেদারহে <span class="bld">ৰজ্ঝো।</span> হন্তব্বোতি <span class="bld">ৰজ্ঝো, হন</span> হিংসাযং, ণ্যো, <span class="bld">হন</span>স্স <span class="bld">ৰধো, ঝ</span>স্স <span class="bld">ঝো।</span> অসরূপদ্বিত্তং, <span class="bld">ৰজ্ঝো।</span></p>
<p class="bodytext">তিকং ৰক্কাসযে। নিকন্ততীতি <span class="bld">নিকতো, কন্ত</span> ছেদনে, অ, <span class="bld">ন</span>লোপো। <span class="bld">সঠ</span> কেতৰে, অ। নত্থি উজুতা যস্স <span class="bld">অনুজু।</span></p>
<p class="bodytext">তিকং ভেদকারকে। <span class="bld">সূচ</span> পেসুঞ্ঞে, ণ্ৰু। <span class="bld">পিসি</span> সঞ্চুণ্ণনে, <span class="bld">পিসি</span> অৰযৰে ৰা, পিসতীতি <span class="bld">পিসুণো,</span> যদাদিনা উনো, <span class="bld">ণ</span>ত্তং। কণ্ণে জপতীতি, অলুত্তসমাসো, অরুচিতব্বরোচকেপি <span class="bld">কণ্ণেজপো।</span></p>
<p class="bodytext">দ্বযং পহরণসীলে। <span class="bld">ধুব্বী</span> হিংসাযং, তো, ভুজাদি। ৰঞ্চযতে ৰিপ্পলপতেতি <span class="bld">ৰঞ্চকো, ৰঞ্চ</span> গমনে।</p>
<p class="bodytext"><a name="para738"></a><span class="paranum">৭৩৮</span>. অরিযাসামঞ্ঞেন চ বালপুরিসস্স লক্খণমাহ। <span class="bld">হি</span> পদপূরণে। <span class="bld">যো পুরিসো</span> যো জনো, <span class="bld">জন</span>পরিযাযো চেত্থ <span class="bld">পুরিস</span>সদ্দো ‘‘দ্বে মহাপুরিসা অভিনিক্খন্তা’’ত্যাদীসু ৰিয, <span class="bld">অনিসম্ম</span> অনুপপরিক্খিত্বা ৰধবন্ধনাদিকিচ্চং করোতি, সো <span class="bld">খলু</span> একন্ততো ‘‘চপলো’’তি ৰিঞ্ঞেয্যো, কস্মা? <span class="bld">অৰিনিচ্ছিতকারিত্তা</span> সম্মা অৰিনিচ্ছিতস্স কারিযস্স করণসীলত্তা। <span class="bld">চপ</span> কক্করণে, <span class="bld">চপ</span> সন্তানে ৰা, অলো, <span class="bld">চপলো।</span></p>
<p class="bodytext"><a name="para739"></a><span class="paranum">৭৩৯</span>. চতুক্কং <a name="M0.0480"></a> কদরিযে। কুচ্ছিতং দদাতীতি <span class="bld">খুদ্দো,</span> দো, <span class="bld">ক</span>স্স <span class="bld">খো,</span> অদানসীলতায সম্পরাযেসু খুদ্দং বুভুক্খিস্সামীতি ৰা <span class="bld">খুদ্দো, খুদ</span> বুভুক্খাযং, দো অনাগতত্থে। পরানুপভোগেন অত্থসঞ্চযসীলত্তা কুচ্ছিতো অরিযো অত্থপতি <span class="bld">কদরিযো,</span> অদাযকত্তা কুচ্ছিতং ঠানং অরতীতি ৰা <span class="bld">কদরিযো,</span> ইযো। দানাদীসু নমনাভাৰেন থদ্ধেন মচ্ছেরযুত্তচিত্তেন সহিততায <span class="bld">থদ্ধমচ্ছরী,</span> ঈ। কুচ্ছিতো পণো যস্স <span class="bld">কপণো,</span> কিপচানো, মিতপ্পচোপি। কুচ্ছিতং পচানোতি দুতিযাসমাসো। মিতং পচতীতি <span class="bld">মিতপ্পচো,</span> ণো।</p>
<p class="bodytext">অদ্ধং দলিদ্দে। নত্থি কিঞ্চনং অপ্পমত্তকম্পি ধনং যস্স <span class="bld">অকিঞ্চনো। দলিদ্দ</span> দুগ্গতিযং, অ, <span class="bld">দল</span> ৰিদারণে ৰা, ইদো, দ্বিত্তং। <span class="bld">দীন</span> দুগ্গতভাৰে, <span class="bld">দীনো, দি</span> খযে ৰা, ঈনো। নত্থি ধনং অস্স। নিন্দিতং গমনং অস্স <span class="bld">দুগ্গতো।</span></p>
<p class="bodytext"><a name="para740"></a><span class="paranum">৭৪০</span>. যং কম্মং ‘‘ইদমহং উপ্পাদেস্সামী’’তি অসম্ভাৰিতং অচিন্তিতমেৰ হুত্বা সম্পত্তং, তং ‘‘কাকতালীয’’ন্ত্যুচ্চতে। তালস্স ইদং ফলং তালং, কাকো চ তালঞ্চ কাকতালানি, তেহি সদিসং কম্মং <span class="bld">কাকতালিযং,</span> কাকস্স, তালফলস্স উড্ডনপতনসদিসং কম্মন্ত্যত্থো।</p>
<p class="bodytext">চতুক্কং যাচকে। যাচনং করোতীতি <span class="bld">যাচনকো,</span> যাচতীতি ৰা, <span class="bld">যাচ</span> যাচনে, যু। সকত্থে কো। <span class="bld">অত্থ</span> যাচনাযং, অত্থনং অত্থো, সো অস্সত্থীতি <span class="bld">অত্থী।</span> ণ্ৰু, যাচকো <a name="M0.0481"></a>। ‘‘মাদিসস্স ধনং দত্বা রাজা সগ্গং গমিস্সতী’’ত্যাদিনা দানফলং ৰণ্ণেত্বা ৰকতি যাচতীতি <span class="bld">ৰনিব্বকো, ৰণ্ণস্স ৰনি, ৰক</span> আদানে, আদানমেত্থ যাচনমেৰ।</p>
<p class="bodytext"><a name="para741"></a><span class="paranum">৭৪১</span>. <span class="bld">কিঞ্চিদূনক</span>ন্তং পতিপাদেন নামং। পক্খিসপ্পমচ্ছাদযো অণ্ডতো জাতত্তা <span class="bld">অণ্ডজা।</span> নরাদযো পন গব্ভাসযসঙ্খাতজলাবুতো, তত্র ৰা জাতত্তা <span class="bld">জলাবুজা।</span> কিমি চ ডংসা চ <span class="bld">আদি</span>না মকসমঙ্গুরাদযো চ সেদজা, সেদকারণত্তা উস্মা সেদো, ততো জাতা <span class="bld">সেদজা।</span> দেৰো চ <span class="bld">আদি</span>না ব্রহ্মনেরযিকাদযো চ <span class="bld">ওপপাতিকা,</span> উপগন্ত্বা পততীতি উপপাতী, ণী, সোল়সৰস্সুদ্দেসিকাদিকো অত্তভাৰো, সো যেসমত্থি, তে <span class="bld">ওপপাতিকা।</span></p>
<p class="bodytext"><a name="para742"></a><span class="paranum">৭৪২</span>. <span class="bld">জণ্ণুমত্তে</span> জণ্ণুপ্পমাণযুত্তে উদকাদিম্হি <span class="bld">জণ্ণুতগ্ঘো,</span> জণ্ণুপ্পমাণো <span class="bld">জণ্ণুতগ্ঘো,</span> পমাণত্থে তগ্ঘো, জণ্ণুপ্পমাণো <span class="bld">জণ্ণুমত্তো,</span> পমাণত্থে মত্তো <span class="note">[মোগ্গল্লানে ৪.৪৭ সুত্তে পস্সিতব্বং]</span>, তস্মিং।</p>
<p class="bodytext"><span class="bld">কিঞ্চিদূনকে</span> অপ্পমত্তকযুত্তে কপ্পো <span class="note">[পাণিনি ৫.৪.৬৭]</span>, ঊনস্স অপ্পকতায কপ্পীযতি একাদিৰসেন পরিচ্ছিজ্জতীতি <span class="bld">কপ্পো, কপ্প</span> পরিচ্ছেদনে।</p>
<p class="bodytext">চতুক্কং <a name="M0.0482"></a> পরিযাপন্নে। অন্তো গচ্ছতীতি <span class="bld">অন্তগ্গতং,</span> ‘‘লোপঞ্চ তত্রাকারো’’তি <span class="bld">ও</span>লোপে <span class="bld">অ</span>আগমো, দ্বিত্তং। অন্তোগতম্পি। পরিচ্ছিন্দিত্বা আপন্নং গহিতং <span class="bld">পরিযাপন্নং। গাধ</span> পতিট্ঠাযং, অন্তো ওগাধতীতি <span class="bld">অন্তোগধং,</span> রস্সো, ওগাধতীতি <span class="bld">ওগধং।</span></p>
<p class="bodytext"><a name="para743"></a><span class="paranum">৭৪৩</span>. দ্বযং সাধিতে। <span class="bld">রাধ সাধ</span> সিদ্ধিযং, কম্মনি তো।</p>
<p class="bodytext">দ্বযং কুথিতে। <span class="bld">পচ</span> পাকে, অতীতে কত্তরি তো, <span class="bld">ত</span>স্স <span class="bld">ক্কো, চ</span>লোপো। <span class="bld">কুথ</span> নিপ্পক্কে, তো।</p>
<p class="bodytext">আপদং ব্যসনং পত্তো আপন্নো নাম, অতিপীল়নং আপজ্জতীতি <span class="bld">আপন্নো,</span> ‘‘আ তুকোধমুদাট্টীসূ’’তি হি <span class="bld">একক্খরকোসো</span> <span class="note">[একক্খরকোস ১৪ গাথা]</span> <span class="bld">। পদ</span> গমনে, ‘‘আপন্নো চ ৰিপত্তিম্হি, পত্তে চ ৰাচ্চলিঙ্গিকো’’তি <span class="bld">নানত্থসঙ্গহো।</span></p>
<p class="bodytext">দ্বযং পরেসমৰসগতে। নত্থি ৰসো আযত্তো পরেসং এতস্মিং সেরীভূতেতি <span class="bld">ৰিৰসো, অৰসো</span> চ।</p>
<p class="bodytext"><a name="para744"></a><span class="paranum">৭৪৪</span>. ছক্কং খিত্তে। <span class="bld">নুদ</span> পেরণে, <span class="bld">নুদ</span> খেপে ৰা, তো, <span class="bld">ত</span>স্স <span class="bld">ইন্নো।</span> অনিন্নাদেসে ভুজাদি, <span class="bld">নুত্তো।</span> নুতোপি। <span class="bld">অসু</span> খেপনে, তো, ভুজাদি, <span class="bld">অত্তো। খিপ</span> পেরণে, তো।</p>
<p class="bodytext"><span class="bld">ঈর</span> <a name="M0.0483"></a> গতিযং, কম্পনে চ, ইতো, <span class="bld">ঈরিতো। আ</span>পুব্বো <span class="bld">ৰিধ</span> পেরণে, তো, <span class="bld">আৰিদ্ধো।</span></p>
<p class="bodytext">চতুক্কং কম্পিতে। <span class="bld">কম্প</span> চলনে, <span class="bld">ধূ</span> ৰিধুননে, কম্পনে চ। <span class="bld">ধূতো, আধূতো, চল</span> কম্পনে, <span class="bld">চলিতো।</span> ৰেল্লিতো, পেখিতোপি। <span class="bld">ৰেল্ল</span> চলনত্থো। <span class="bld">পেখ</span> গত্যত্থো, <span class="bld">পেখিতো।</span></p>
<p class="bodytext">দ্বযং নিসিতে। <span class="bld">নিসি</span> নিসানে। <span class="bld">তিজ</span> নিসানে, নিসানং তিক্খকরণং, উভযত্রাপি কম্মনি তো।</p>
<p class="bodytext"><a name="para745-746"></a><span class="paranum">৭৪৫-৭৪৬</span>. তিকং পত্তব্বে। <span class="bld">পত</span> গমনে, তব্বো। <span class="bld">গমু</span> গতিযং, ণ্যো, <span class="bld">ম্য</span>স্স <span class="bld">ম্মো</span> ৰা, <span class="bld">গম্মং,</span> গম্যং, <span class="bld">দ্য</span>স্স <span class="bld">জ্জো, আপজ্জং।</span></p>
<p class="bodytext">দ্বযং পরিণতে। <span class="bld">পচি</span>নো অনেকত্থত্তা ইহ পরিণতত্থো। <span class="bld">নমু</span> নমনে, ভূৰাদি, কত্তরি তো, <span class="bld">সমা</span> দ্বে তুল্যত্থা।</p>
<p class="bodytext">পঞ্চকং ৰেঠিতে। <span class="bld">ৰেঠ</span> ৰেঠনে। ৰলমিৰ ৰলযং, কুণ্ডলাকারং ৰলযং কতং <span class="bld">ৰলযিতং,</span> নামধাতু, কারিতন্তা তো। <span class="bld">রুধ</span> আৰরণে, <span class="bld">রুদ্ধং। সং</span>পুব্বো <span class="bld">ৰু</span> সংৰরণে, <span class="bld">সংৰুতং।</span> সমন্ততো ৰুতং <span class="bld">আৰুতং, ৰু</span> সংৰরণে, সব্বত্র কম্মনি তো।</p>
<p class="bodytext">দ্বযং <a name="M0.0484"></a> পরিখাদিনা পরিক্খিত্তে। পরি সমন্ততো করীযতেতি <span class="bld">পরিক্খিত্তং,</span> পরিক্খতম্পি। <span class="bld">ৰু</span> সংৰরণে, <span class="bld">নিৰুতং।</span></p>
<p class="bodytext">তিকং ৰিত্থতে। <span class="bld">সর</span> গতিযং, তো, <span class="bld">ত</span>স্স <span class="bld">টো, র</span>লোপো, <span class="bld">ৰিসটং। তনু</span> ৰিত্থারে, তো, <span class="bld">ত</span>স্স <span class="bld">তো, ন</span>লোপো, <span class="bld">ৰিত্থতং, ততং।</span></p>
<p class="bodytext">দ্বযং লেপনীযে। <span class="bld">লিপ</span> লেপনে, <span class="bld">দিহ</span> উপলেপনে, উভযত্রাপি কম্মনি তো।</p>
<p class="bodytext">দ্বযং গুল়্হে। <span class="bld">গুহ</span> সংৰরণে, ল়ো, <span class="bld">গুল়্হো। গুপ</span> গোপনে, <span class="bld">গুত্তো।</span></p>
<p class="bodytext">দ্বযং পোসনীযে। <span class="bld">পুস</span> পোসনে, তো, <span class="bld">সতানং ট্ঠো, ট্ঠা</span>ভাৰে <span class="bld">পোসিতো।</span></p>
<p class="bodytext"><a name="para747"></a><span class="paranum">৭৪৭</span>. দ্বযং সলজ্জে। <span class="bld">লজ্জ</span> পীল়ে, পীল়ো লজ্জাৰ। <span class="bld">হীল়</span> নিন্দালজ্জাসু, <span class="bld">হীল়িতো।</span></p>
<p class="bodytext">দ্বযং সদ্দে। <span class="bld">সন ধন</span> সদ্দে, <span class="bld">সনিতং, ধনিতং।</span></p>
<p class="bodytext">পঞ্চকং বন্ধনীযে। সন্দনং বন্ধনং, তংযোগা ৰন্তু। সন্দানৰন্তং কতং <span class="bld">সন্দানিতং,</span> নামধাতুম্হা তো, <span class="bld">ৰন্তু</span>লোপো। সন্দানং সজ্জা, তমস্সাতি ৰা, ইতো। <span class="bld">সি</span> বন্ধনে, তো। <span class="bld">বন্ধ</span> বন্ধনে, <span class="bld">বদ্ধো। কীল</span> বন্ধনে। <span class="bld">যমু</span> উপরমে, <span class="bld">সং</span>পুব্বো বন্ধনে, সব্বত্র কম্মনি তো। মূতং, উদ্দিতং, সদ্দিতম্পি। <span class="bld">মূ</span> বন্ধনে। <span class="bld">দা</span> অৰখণ্ডনে। <span class="bld">উ সং</span>পুব্বো বন্ধনে। ৰুত্তঞ্চ ‘‘উদ্দানন্তু চ বন্ধন’’ন্তি।</p>
<p class="bodytext"><a name="para748"></a><span class="paranum">৭৪৮</span>. তিকং <a name="M0.0485"></a> সিদ্ধে। <span class="bld">সিধ</span> সংসিদ্ধিম্হি। <span class="bld">পদ</span> গমনে, নিপুব্বো সিদ্ধিযং। <span class="bld">ৰত্ত</span> ৰত্তনে, ৰত্তনংপ্যত্র সিজ্ঝনং <span class="bld">নি</span>পুব্বত্তা।</p>
<p class="bodytext">তিকং ৰিদারিতে। <span class="bld">দর ভিদ</span> ৰিদারণে, <span class="bld">ইন্না</span>দেসো। <span class="bld">ভিন্নং।</span> অনিন্নাদেসে তু <span class="bld">ভেদিতং।</span></p>
<p class="bodytext">দ্বযং তিণাদীহি ছাদনীযে। <span class="bld">ছদ</span> সংৰরণে, তো, <span class="bld">ত</span>স্স সধাত্বন্তস্স <span class="bld">অন্না</span>দেসো।</p>
<p class="bodytext">তিকং ছিন্দিতে। <span class="bld">ৰিধ</span> ৰেধনে। <span class="bld">ছিদ্দ</span> কণ্ণভেদে, চুরাদি। <span class="bld">ৰিধ</span> ৰেধনে, সব্বত্র কম্মে তো, অপরদ্বযে চ সঞ্জাতত্থে ইতো।</p>
<p class="bodytext"><a name="para749"></a><span class="paranum">৭৪৯</span>. তিকং আনীতে। <span class="bld">হর</span> হরণে, <span class="bld">ভর</span> ধারণপোসনেসু, <span class="bld">আ</span>পুব্বো <span class="bld">নী</span> নযে।</p>
<p class="bodytext">দ্বযং দমযুত্তে। <span class="bld">দমু</span> দমনে, কত্তরি তো। পক্কমাদীহি ন্তো। অ<span class="bld">ন্তা</span>দেসে <span class="bld">দমিতো।</span> কম্মসাধনোপ্যযং।</p>
<p class="bodytext">দ্বযং সন্তে। <span class="bld">সমু</span> উপসমে, কত্তরিতো। অ<span class="bld">ন্তা</span>দেসে <span class="bld">সমিতো,</span> কম্মসাধনোপ্যযং।</p>
<p class="bodytext">দ্বযং পুণ্ণে। <span class="bld">পূর</span> পূরণে, তরাদীহি ইণ্ণো, দ্বীসুপি কত্তুকম্মসাধনানি লব্ভন্তি।</p>
<p class="bodytext"><a name="para750"></a><span class="paranum">৭৫০</span>. তিপাদং <a name="M0.0486"></a> পূজিতে। <span class="bld">চায</span> পূজানিসামনেসু। <span class="bld">মহ</span> পূজাযং, <span class="bld">পূজ</span> পূজনে, <span class="bld">অরহ</span> পূজাযং, <span class="bld">অরহিতো। অচ্চ</span> পূজাযং। <span class="bld">মান</span> পূজাযং। <span class="bld">চি</span> চযে, <span class="bld">অপ</span>পুব্বো পূজনে। নমস্সিতোপি, <span class="bld">নমস্স</span>ধাতু পূজাযং।</p>
<p class="bodytext">দ্বযং তচ্ছিতে দারুআদিম্হি। <span class="bld">তচ্ছ</span> তনুকরণে, তনুকরীযতেতি <span class="bld">তনূকতো,</span> দীঘো।</p>
<p class="bodytext"><a name="para751"></a><span class="paranum">৭৫১</span>. দ্বযং অগ্গিআদীহি তত্তে। <span class="bld">তপ ধূপ</span> সন্তাপে।</p>
<p class="bodytext">দ্বযং রাজাদীনং সন্তিকে ভজনাদিৰসেন উপগতে। <span class="bld">চর</span> গত্যত্থো, <span class="bld">উপচরিতো। আস</span> উপৰেসনে, <span class="bld">উপাসিতো।</span></p>
<p class="bodytext">অদ্ধং চুতে। <span class="bld">ভস</span> অধোপতনে, তো। <span class="bld">গল়</span> সেচনে, <span class="bld">গল়িতং। পদ</span> গমনে, <span class="bld">পন্নং। চু</span> চৰনে, <span class="bld">চু</span> গমনে ৰা। <span class="bld">ধংসু</span> অৰসংসনে, গতিযঞ্চ। কন্নম্পি, <span class="bld">কন্ন</span> গতিসোসনেসু।</p>
<p class="bodytext"><a name="para752"></a><span class="paranum">৭৫২</span>. <span class="bld">তুট্ঠ</span>ন্তং পমুদিতে, <span class="bld">পী</span> তপ্পনকন্তীসু। <span class="bld">মুদ</span> হাসে। <span class="bld">হস</span> হংসনে, <span class="bld">হস</span> অলিকে ৰা। <span class="bld">মদ</span> হাসে, <span class="bld">মত্তো। তুস</span> পীতিযং।</p>
<p class="bodytext">চতুক্কং <a name="M0.0487"></a> ছিন্নে। <span class="bld">কন্ত</span> ছেদনে। <span class="bld">ছিদি</span> দ্বিধাকরণে। <span class="bld">লূ</span> ছেদনে, ণো, যু ৰা। <span class="bld">দা</span> লৰনে, তু, <span class="bld">দা</span> অৰখণ্ডনে ৰা। ছাতম্পি। <span class="bld">ছো</span> ছেদনে, ওস্সাকারো।</p>
<p class="bodytext">তিকং পসত্থে। <span class="bld">সঠ</span> থুতিযং, তো। <span class="bld">ৰণ্ণ</span> ৰণ্ণক্রিযাৰিত্থারগুণৰচনেসু। <span class="bld">থু</span> অভিত্থৰে। ঈডিতো, পণিতোপি, <span class="bld">ঈড</span> থুতিম্হি। <span class="bld">পণ</span> ব্যৰহারে, থুতিম্হি চ, <span class="bld">পণিতো।</span></p>
<p class="bodytext"><a name="para753"></a><span class="paranum">৭৫৩</span>. পঞ্চকং অল্লে, <span class="bld">তিম</span> অদ্দভাৰে নিচ্চলেপি, পক্কমাদীহি ন্তো। <span class="bld">অল্ল</span> ক্লেদনে, লো, <span class="bld">অল্লং। অদ্দ</span> গতিম্হি, যাচনে চ, <span class="bld">আ</span>পুব্বো <span class="bld">দা</span> অৰখণ্ডনে ৰা, দো, <span class="bld">অদ্দং। কিলিদ</span> অদ্দভাৰে, <span class="bld">ইন্না</span>দেসো। <span class="bld">উন্দ</span> ক্লেদনে, <span class="bld">ইন্নো, উন্নো</span> ৰা, সাদ্দম্পি। অদ্দগুণযুত্তং অদ্দং, তেন সহ ৰত্ততে <span class="bld">সাদ্দং।</span></p>
<p class="bodytext">চতুক্কং গৰেসিতে। <span class="bld">মগ্গ</span> অন্বেসনে, চুরাদি। <span class="bld">এস</span> গতিযং, ভূৰাদি। <span class="bld">গৰেস</span> মগ্গনে, চুরাদি।</p>
<p class="bodytext">দ্বযং লদ্ধে। <span class="bld">লভ</span> পত্তিযং। <span class="bld">প</span>পুব্বো <span class="bld">আপ</span> ব্যাপনে, তো, ভুজাদি, <span class="bld">আ</span>লোপো, <span class="bld">পত্তং।</span> ভাৰিতং, আসাদিতং, ৰিভূতঞ্চ।</p>
<p class="bodytext"><a name="para754"></a><span class="paranum">৭৫৪</span>. <span class="bld">পালিত</span>ন্তং রক্খনীযে, <span class="bld">রক্খ</span> পালনে। <span class="bld">গুপ</span> গোপনে, ভুজাদি। <span class="bld">তা</span> পালনে, <span class="bld">তাতং। আযা</span>গমে <span class="bld">গোপাযিতং। অৰ</span> রক্খণে, <span class="bld">অৰিতং।</span></p>
<p class="bodytext">চতুক্কং <a name="M0.0488"></a> চত্তে। <span class="bld">সজ</span> ৰিস্সগ্গে। <span class="bld">চজ</span> হানিযং। <span class="bld">হা</span> চাগে, ইনো, দীঘাদি, <span class="bld">হীনো। উঝ</span> উস্সগ্গে, <span class="bld">সমুজ্ঝিতং।</span> ধূতম্পি, <span class="bld">ধূ</span> কম্পনে।</p>
<p class="bodytext"><a name="para755"></a><span class="paranum">৭৫৫</span>. পজ্জং ভাসিতে। <span class="bld">ভাস</span> ব্যত্তিযং ৰাচাযং। <span class="bld">লপ</span> ব্যত্তিযং ৰাচাযং, <span class="bld">ৰচ</span> ভাসনে, <span class="bld">ৰুত্তং। অভি</span>পুব্বো <span class="bld">ধা</span> ধারণে, তো, <span class="bld">ধা</span>তিস্স <span class="bld">হি, হি</span> গমনে ৰা, <span class="bld">অভিহিতং। খ্যা</span> কথনে। <span class="bld">জপ্প</span> ব্যত্তিযং ৰাচাযং। <span class="bld">ঈর</span> খেপগতিৰচনকম্পনেসু, <span class="bld">উদীরিতং। কথ</span> ৰাক্যপবন্ধে। <span class="bld">গদ</span> ৰিযত্তিযং ৰাচাযং। <span class="bld">ভণ</span> ভণনে। <span class="bld">ৰদ</span> ৰিযত্তিযং ৰাচাযং, তো, ৰস্সু, <span class="bld">উদিতং।</span></p>
<p class="bodytext"><a name="para756"></a><span class="paranum">৭৫৬</span>. চতুক্কং অৰমানিতে। <span class="bld">ঞা</span> অৰবোধনে। <span class="bld">গণ</span> সঙ্খ্যানে। <span class="bld">ভূ</span> সত্তাযং। <span class="bld">মান</span> পূজাযং, <span class="bld">মন</span> ঞাণে ৰা, <span class="bld">অৰপরি</span>পুব্বা এতে পরিভূতে। হেট্ঠা কত্বা ঞাযতি, গণীযতি, মঞ্ঞতীতি <span class="bld">অৰঞ্ঞিতো, অৰগণিতো, অৰমানিতো</span> চ। পরিভৰীযতি অৰমানং করীযতীতি <span class="bld">পরিভূতো।</span></p>
<p class="bodytext">চতুক্কং ছাতে। <span class="bld">ঘস</span> অদনে, ছো, দ্বিত্তং। জিঘচ্ছা সঞ্জাতা যস্স <span class="bld">জিঘচ্ছিতো। খুদ</span> পিপাসাযং। <span class="bld">ছাদ</span> ভক্খনে। <span class="bld">ভুজ</span> পালনজ্ঝোহারেসু, খো, দ্বিত্তাদি, বুভুক্খা সঞ্জাতা যস্স <span class="bld">বুভুক্খিতো।</span></p>
<p class="bodytext"><a name="para757"></a><span class="paranum">৭৫৭</span>. ছক্কং <a name="M0.0489"></a> ঞাতে। <span class="bld">বুধ ঞা</span> অৰগমনে। <span class="bld">পদ</span> গমনে, তো, <span class="bld">ত</span>স্স <span class="bld">অন্নো, পটিপন্নং। ৰিদ</span> ঞাণে। <span class="bld">গতি</span> বুঝত্থো। <span class="bld">অৰগতং। মন</span> ঞাণে, তো, <span class="bld">মতং।</span></p>
<p class="bodytext">অদ্ধং গিলিতে। <span class="bld">গল</span> অদনে, অস্সি, <span class="bld">গিলিতো। খাদ</span> ভক্খনে। <span class="bld">ভুজ</span> পালনজ্ঝোহারেসু। <span class="bld">ভক্খ</span> অদনে। <span class="bld">অধিঅৰ</span>পুব্বো <span class="bld">হর</span> হরণে, তো, <span class="bld">ত</span>স্স <span class="bld">টো, র</span>লোপো, <span class="bld">অজ্ঝোহটো। অস</span> ভক্খনে, <span class="bld">অসিতো।</span> জপ্পিতো, গসিতোপি, <span class="bld">জপ্প</span> অদনে। <span class="bld">গস</span> অদনে।</p> 
<p class="centered">ৰিসেস্যাধীনৰগ্গৰণ্ণনা নিট্ঠিতা।</p>
<p class="title">২. সংকিণ্ণৰগ্গৰণ্ণনা</p>
<p class="bodytext"><a name="para758"></a><span class="paranum">৭৫৮</span>. পুব্বস্মিং <a name="M0.0490"></a> কণ্ডদ্বযে বুদ্ধাদীনি নামানি সমানত্থানি পকরণেন নিবদ্ধানি, অস্মিম্পি কণ্ডে সোভনাদীনি ৰিসেসননামানি, সমযাদীন্যনেকত্থানি, চিরস্সমাদীনি চ অব্যযানি পকরণেনেৰ নিবদ্ধানি, ইদানি পন পুব্বৰগ্গেসু ৰিত্থারভযা যে ন নিবদ্ধা, তংসঙ্গহত্থং, তংসমযানুপালনত্থঞ্চ সংকিণ্ণমারভতে <span class="bld">‘‘ঞে য্য’’</span>মিচ্চাদিনা। তস্সত্থো – <span class="bld">ইহাপি</span> সংকিণ্ণৰগ্গেপি <span class="bld">ক্বাপি</span> কত্থচি ক্রিযাদীসু <span class="bld">পচ্চযত্থৰসেন আ</span>পচ্চযাদীনং ইত্থিলিঙ্গাদিভাৰজোতকস্স সভাৰস্স ৰসেন <span class="bld">লিঙ্গং</span> ইত্থিলিঙ্গাদিকং ঞেয্যন্তি। <span class="bld">চ</span>কারেন ভিয্যো রূপন্তরাদিপরিগ্গহোপি। <span class="bld">ইহা</span>তি চ উপলক্খণং, ৰগ্গন্তরেসুপি পচ্চযত্থৰসেন লিঙ্গাদিনিচ্ছযসম্ভৰতো।</p>
<p class="bodytext">কত্তব্বতো <span class="bld">ক্রিযা, কর</span> করণে, ণ্যো, <span class="bld">ই</span>কারা<span class="bld">গ</span>মো, অস্সি, ৰণ্ণৰিপরিযযে ক্রিযা, ক্রিযম্পি, <span class="bld">রিরিয</span>পচ্চযে কিরিযং, কিরিযাপি। <span class="bld">রম্ম</span>পচ্চযে <span class="bld">কম্মং।</span></p>
<p class="bodytext">তিকং চিত্তোপসমে। <span class="bld">সমু</span> উপসমে,তি, <span class="bld">সন্তি। থ</span>ম্হি <span class="bld">সমথো।</span> <span class="bld">অ</span>ম্হি <span class="bld">সমো।</span></p>
<p class="bodytext">তিকং কাযোপসমে। <span class="bld">দমু</span> উপসমে। <span class="bld">থ</span>ম্হি <span class="bld">দমথো। তি</span>ম্হি <span class="bld">দন্তি।</span> চিত্তোপসমেপ্যেতে।</p>
<p class="bodytext">সুদ্ধকম্মনি ৰত্তং ভৰতি। <span class="bld">ৰত্ত</span> ৰত্তনে, <span class="bld">ৰত্ত</span> সমাদানে ৰা <span class="bld">ৰত্তং,</span> অসীতিমহাৰত্তাদি।</p>
<p class="bodytext"><span class="bld">আসঙ্গৰচনং</span> আসত্তৰচনং সদ্দসরূপং পরাযণং নাম ৰুত্তং, তঞ্চ তীসু। পরং আযনং আযত্তো তাণং <span class="bld">পরাযণং,</span> কম্মাসত্তো ইচ্চত্থো, সাকল্যৰচনে তু পারাযণং, পারং পরিযন্তং অযন্তি গচ্ছন্তি কস্সচি অনেনাতি <span class="bld">পারাযণং,</span> যু, <span class="bld">ণ</span>ত্তং, যথা – নামপারাযণং, ধাতুপারাযণং।</p>
<p class="bodytext"><a name="para759"></a><span class="paranum">৭৫৯</span>. তিকং <a name="M0.0491"></a> দ্বিধাভাৰে। <span class="bld">ভিদি</span> দ্বিধাকরণে, ণো। <span class="bld">দর</span> ৰিদারণে। <span class="bld">ফুট</span> ৰিকসনে, <span class="bld">ফুট</span> ভেদনে ৰা, যু।</p>
<p class="bodytext">দ্বযং তপ্পনে। <span class="bld">তপ</span> পীণনে, যু। <span class="bld">পী</span> তপ্পনে, যু, কিযাদি, <span class="bld">ন</span>স্স <span class="bld">ণ</span>ত্তং। অৰনম্পি, <span class="bld">অৰ</span> পালনে, দিত্তিযঞ্চ অনেকত্থত্তা।</p>
<p class="bodytext">দ্বযং সাপে। <span class="bld">কুস</span> অব্হানে, ভেদনে চ, যু। <span class="bld">সন্জ</span> সঙ্গে, <span class="bld">অভিসঙ্গো।</span></p>
<p class="bodytext">তিকং যাচনাযং। <span class="bld">ভিক্খ</span> যাচনে, যু। <span class="bld">যাচ</span> যাচনে। <span class="bld">অত্থ</span> যাচনে। অদ্দনোপ্যত্র, <span class="bld">অদ্দ</span> গতিম্হি, যাচনে চ।</p>
<p class="bodytext"><a name="para760"></a><span class="paranum">৭৬০</span>. নিমিত্তরহিতং যদিচ্ছা নাম, যা যা ইচ্ছা অধিপ্পাযো <span class="bld">যদিচ্ছা</span> নাম। সেরিতাপি।</p>
<p class="bodytext">তিকং আপুচ্ছনে, আপুচ্ছনঞ্চ গমনাগমনাদিসমযে সুহজ্জ বন্ধৰাদীনমালিঙ্গন চুম্বনস্বাগতপিযৰচনারোগ্যপুচ্ছনগমনানুঞ্ঞাদিনা আনন্দনং। <span class="bld">পুচ্ছ</span> পুচ্ছনে, <span class="bld">আপুচ্ছনং। নন্দ</span> সমিদ্ধিযং, <span class="bld">আনন্দনং। সভাজ</span> পীতিদস্সনেসু, <span class="bld">সভাজ</span> পীতিৰচনেসু ৰা, চুরাদি, যু, <span class="bld">সভাজনং।</span></p>
<p class="bodytext">দ্বযং নযে। ঞাযন্তি যেনাতি <span class="bld">ঞাযো,</span> আকারন্তানমাযো। ন্যাযোপি, নিস্সেসতো অযতি যেন <span class="bld">ন্যাযো। নী</span> নযে, <span class="bld">অযা</span>দেসো, <span class="bld">নযো।</span></p>
<p class="bodytext">দ্বযং <a name="M0.0492"></a> ৰুদ্ধিম্হি। <span class="bld">ফা</span> ৰুদ্ধিম্হি, <span class="bld">ফায</span> ৰুদ্ধিযং ৰা, <span class="bld">য</span>লোপো,তি, <span class="bld">ফাতি,</span> নারিযং। <span class="bld">ৰদ্ধ</span> ৰদ্ধনে,তি, <span class="bld">দ</span>লোপো, ধঢভহেহি ধঢা চ, অস্সু, <span class="bld">ৰুদ্ধি,</span> ৰুড্ঢিপি।</p>
<p class="bodytext"><a name="para761"></a><span class="paranum">৭৬১</span>. <span class="bld">কিলম</span> হাসক্খযে, থো, <span class="bld">কিলমথো। যু</span>ম্হি <span class="bld">কিলমনং। সূ</span> পাণিপসৰে, পসৰনং <span class="bld">পসৰো, তি</span>ম্হি <span class="bld">পসূতি।</span></p>
<p class="bodytext"><span class="bld">কস</span> গতিযং হিংসাযঞ্চ, নিগ্গহীতাগমো, <span class="bld">উক্কংসো, কস</span> ৰিলেখনে ৰা। <span class="bld">অতিসযো</span> ৰুত্তো। <span class="bld">ভুসা</span>দযো পমাণাতিসযৰসেন ৰুত্তা, <span class="bld">উক্কংসো</span> গুণাতিসযৰসেন ৰুত্তো, <span class="bld">অতিসযো</span> পন উভযৰসেনাতি উভযত্র নিদ্দিট্ঠানং ভেদো। তিকং জযনে। জযনং <span class="bld">জযো,</span> যু, <span class="bld">জযনং। তি</span>ম্হি <span class="bld">জিতি,</span> নারী।</p>
<p class="bodytext"><a name="para762"></a><span class="paranum">৭৬২</span>. <span class="bld">বন্ধন</span>ন্তানি দ্বে দ্বে নামানি। <span class="bld">ৰস</span> কন্তিযং। <span class="bld">কমু</span> কন্তিযং,তি। <span class="bld">ৰিধ</span> ৰেধনে, ব্যথনে চ অনেকত্থত্তা, অ, ইকারস্স <span class="bld">যা</span>দেসো, <span class="bld">ব্যধো, ৰেধো। গহ</span> উপাদানে নিবন্ধনে চ, <span class="bld">গহো, গাহো</span> চ। <span class="bld">ৰর</span> আৰরণে, <span class="bld">ৰরো। ৰু</span> সংৰরণে,তি, <span class="bld">ৰুতি। পচ</span> পাকে, ইত্থিযমতিযৰো ৰা, অ। পচনং <span class="bld">পাকো,</span> ণো।</p>
<p class="bodytext">দ্বযং আহ্বানে। <span class="bld">হু</span> দানাদনহব্যপ্পদানেসু, ণো, <span class="bld">হৰো। তি</span>ম্হি <span class="bld">হুতি।</span> দ্বযং অনুভৰনে। <span class="bld">ৰিদ</span> ঞাণে, ণো, <span class="bld">ৰেদো <a name="M0.0493"></a>। ৰিদ</span> ৰেদনাখ্যাননিৰাসেসু, চুরাদি, যু, <span class="bld">ৰেদনং, ৰা</span>কারো <span class="bld">ৰেদনা</span>সদ্দস্স নপুংসকত্তাপেক্খো।</p>
<p class="bodytext"><a name="para763"></a><span class="paranum">৭৬৩</span>. দ্বযং ধনাদিজানিযং। <span class="bld">জর</span> ৰযোহানিম্হি, যু, <span class="bld">জীরণং,</span> অস্সী। <span class="bld">হা</span> চাগে, যু, নদাদি, রস্সো, <span class="bld">হ</span>স্স <span class="bld">জো, জানি। তা</span> পালনে, যু, <span class="bld">ণ</span>ত্তং। দ্বযং পমাণে। <span class="bld">মা</span> মানে,তি, <span class="bld">পমিতি। অ</span>ম্হি <span class="bld">পমা।</span></p>
<p class="bodytext">দ্বযং সংযোগে। <span class="bld">সিলিস</span> আলিঙ্গনে। <span class="bld">সং</span>পুব্বো <span class="bld">ধা</span> ধারণে, ই, সন্ধনং <span class="bld">সন্ধি।</span> দ্বযং খযে। <span class="bld">খি</span> খযে, ণো, ইস্সে, <span class="bld">এ</span> অয, <span class="bld">খযো। চি</span> চযে, <span class="bld">অপ</span>পুব্বো খযে। দ্বযং সদ্দে। <span class="bld">রু</span> সদ্দে, ণো, ৰুদ্ধ্যাদেসো। <span class="bld">রণ</span> সদ্দে। অ, <span class="bld">রণো।</span></p>
<p class="bodytext"><a name="para764"></a><span class="paranum">৭৬৪</span>. <span class="bld">গদ</span> ব্যত্তিযং ৰাচাযং, ণো, অ চ, <span class="bld">নিগাদো, নিগদো</span> চ। দ্বযং মদে। <span class="bld">মদ</span> উম্মাদে, <span class="bld">মাদো, মদো</span> চ। <span class="bld">সি</span> বন্ধনে,তি, <span class="bld">সিতি।</span></p>
<p class="bodytext">তিকং আকারে। আকরণং <span class="bld">আকারো,</span> অনেকত্থত্তা মুখৰঙ্কাদ্যঙ্গৰিকারো ৰা, ইঙ্গতি জানাতীতি ৰা যেন আকারো। <span class="bld">ইঙ্গ</span> গমনত্থো, তো, অ চ, <span class="bld">ইঙ্গিতং, ইঙ্গো</span> চ। <span class="bld">অত্থস্স</span> ধনস্স <span class="bld">অপগমো</span> ৰিনাসো <span class="bld">ব্যযো</span> নাম। <span class="bld">ব্যয</span> চিত্তসমুস্সগ্গে।</p>
<p class="bodytext"><a name="para765"></a><span class="paranum">৭৬৫</span>. দ্বযং <a name="M0.0494"></a> অন্তরাযে। চুতিপটিসন্ধীনমন্তরে অযতীতি <span class="bld">অন্তরাযো।</span> পটিপক্খৰসেন ঊহতি পৰত্ততীতি <span class="bld">পচ্চূহো,</span> অথ ৰা কারিযসিদ্ধি অন্তরং ব্যৰধানং অযতি গমযতীতি <span class="bld">অন্তরাযো।</span> পচ্চূহন্তি ৰিনিহন্তীতি <span class="bld">পচ্চূহো।</span></p>
<p class="bodytext">ৰিকরণং অঞ্ঞথা ভৰনন্তি <span class="bld">ৰিকারো, ৰিকতি চ, কর</span> করণে, ণো,তি চ।</p>
<p class="bodytext">দ্বযং সভাৰৰিগমে। <span class="bld">সিলিস</span> আলিঙ্গনে, <span class="bld">পৰি</span>পুব্বো তংসভাৰৰিগমে, ৰিগতো ধুরো সদিসভাৰো যস্মাতি <span class="bld">ৰিধুরো,</span> ‘‘ৰিধুরং পৰিসিলেসে, ক্লিৰঞ্চ ৰিকলে তিসূ’’তি <span class="note">[চিন্তামণিটীকা ২২.২০]</span> <span class="bld">রভসো। ৰিধ</span> ৰিধানে ৰা, উরো। দ্বযং আসনে। <span class="bld">ৰিস</span> পৰেসনে, <span class="bld">উপৰেসনং। আস</span> উপৰেসনে, <span class="bld">আসনং।</span></p>
<p class="bodytext"><a name="para766"></a><span class="paranum">৭৬৬</span>. তিপাদং অধিপ্পাযে। চিত্তমধ্যাগন্ত্বা সযতীতি <span class="bld">অজ্ঝাসযো।</span> অনমিপুব্বে <span class="bld">আসযো।</span> অধিপযতি চিত্তেতি <span class="bld">অধিপ্পাযো,</span> ণো, <span class="bld">পয</span> গমনে। চিত্তে অভিসন্ধাযতীতি <span class="bld">অভিসন্ধি,</span> দ্বীসু। ভৰতি চিত্তেতি <span class="bld">ভাৰো,</span> ণো। অধিমুচ্চনং চিত্তে অধিট্ঠানং <span class="bld">অধিমুত্তি,</span> নারী। <span class="bld">ছন্দো</span> তণ্হাযম্পি ৰুত্তো।</p>
<p class="bodytext">দ্বযং আদীনৰে। <span class="bld">দোসো</span> পটিঘে ৰুত্তো। আ ভুসো দীনং ৰাযতি গমযতীতি <span class="bld">আদীনৰো, দীন</span> দুগ্গতভাৰে, ৰো, <span class="bld">ৰী</span> গমনে চ।</p>
<p class="bodytext"><a name="para767"></a><span class="paranum">৭৬৭</span>. দ্বযং <a name="M0.0495"></a> আনিসংসে। <span class="bld">সংস</span> হিংসাথুতীসু, <span class="bld">আনিসংসো</span> অমুখ্যফলে, মুখ্যফলে চ, তথা <span class="bld">গুণো। গুণ</span> পকাসনে, পকাসেতি কারণন্তি <span class="bld">গুণো, গণ</span> সঙ্খ্যানে ৰা, অস্সু, <span class="bld">গুণো।</span> দ্বযং মজ্ঝে। <span class="bld">মজ</span> সুদ্ধিযং, ঝো। <span class="bld">ৰি</span>পুব্বে <span class="bld">ৰেমজ্ঝং।</span></p>
<p class="bodytext">দ্বযং তরুণসূরিযট্ঠানে। অহস্স মজ্ঝো মজ্ঝহো, সো এৰ <span class="bld">মজ্ঝন্হিকো, হ</span>স্স <span class="bld">ন্হো</span> <span class="note">[মোগ্গল্লান ৩.১১০ সুত্তং পস্সিতব্বং]</span>। অহস্স মজ্ঝো <span class="bld">মজ্ঝন্হো, মজ্ঝন্তো</span>পি। দ্বযং নানত্তাযং। ৰিগতা মত্তা সদিসপ্পমাণং এতেন হেতুভূতেন <span class="bld">ৰেমত্তং।</span> নানমেৰ <span class="bld">নানতা, নান</span>সদ্দো পুন্নপুংসকে, অব্যযে তু নানা।</p>
<p class="bodytext"><a name="para768"></a><span class="paranum">৭৬৮</span>. দ্বযং নিদ্দাপটিক্খেপে। <span class="bld">জাগর</span> নিদ্দক্খযে, জাগরমেৰ <span class="bld">জাগরিযো।</span> দ্বযং জলাদীনমৰিচ্ছন্নাযং সন্ততিযং। <span class="bld">ৰহ</span>তিস্মা ণো, <span class="bld">পৰাহো। ৰতু</span> আৰত্তনে,তি, <span class="bld">পৰত্তি।</span></p>
<p class="bodytext">তিকং ৰিত্থারে। <span class="bld">অসু</span> খেপনে, ণো, <span class="bld">ব্যাসো। প</span>পুব্বো <span class="bld">পঞ্চ</span> ৰিত্থারে। <span class="bld">থর</span> সন্থরণে, <span class="bld">পা</span>দিপুব্বো চ ৰিত্থারে। তিকং সংযমে। <span class="bld">যমু</span> উপরমে, ণো, <span class="bld">যামো।</span> ইতরেসু অ।</p>
<p class="bodytext"><a name="para769"></a><span class="paranum">৭৬৯</span>. দ্বযং <a name="M0.0496"></a> গত্তানং মদ্দনে। ‘‘সম্বাহনো’ঙ্গমদ্দকো’’তি <span class="bld">ৰোপালিতো, সং</span>পুব্বো <span class="bld">ৰাহ</span> পযতনে, মদ্দনে ৰা, যু। <span class="bld">মদ্দ</span> মদ্দনে। দ্বযং নানারম্মণাদীসু ৰিসপ্পনে। <span class="bld">সর</span> গমনে, ণ। <span class="bld">সপ্প</span> গমনে, যু, <span class="bld">ৰিসপ্পনং।</span></p>
<p class="bodytext">দ্বযং পরিচযে। <span class="bld">থু</span> অভিত্থৰে। <span class="bld">চি</span> চযে। তিকং সঙ্গমে। <span class="bld">মিল</span> সিলেসনে, ণো, সকত্থে কো, <span class="bld">মেলকো। সন্জ</span> সঙ্গে, ণো। <span class="bld">সং</span>পুব্বা <span class="bld">গমি</span>তো অ।</p>
<p class="bodytext"><a name="para770"></a><span class="paranum">৭৭০</span>. <span class="bld">সন্নিকট্ঠম্হি</span> সমীপে <span class="bld">সন্নিধি</span>সদ্দো, সন্নিধানং <span class="bld">সন্নিধি,</span> পুমে, ঠপনেপ্যযং। <span class="bld">নস</span> অদস্সনে, ণো। <span class="bld">দিস</span> পেক্খনে, যু, দিস্সাদেসো, ইস্সত্তং।</p>
<p class="bodytext">তিকং ধঞ্ঞাদীনং লৰনে। <span class="bld">লূ</span> ছেদনে, অ। <span class="bld">ণ</span>ম্হি <span class="bld">অভিলাৰো। যু</span>ম্হি <span class="bld">লৰনং।</span> দ্বযং খণপ্পত্তিযং। <span class="bld">প</span>পুব্বো <span class="bld">থু</span> অভিত্থৰে। <span class="bld">সর</span> গমনে, <span class="bld">অৰসরো। সমা</span>তি দ্বে তুল্যত্থা।</p>
<p class="bodytext"><a name="para771"></a><span class="paranum">৭৭১</span>. চতুক্কং <a name="M0.0497"></a> পরিযোসানে। <span class="bld">সা</span> তনুকরণে, যু, <span class="bld">ওসানং। পরি</span>পুব্বো <span class="bld">পরিযোসানং।</span> উক্কংসাতিসযা পকট্ঠেপ্যুত্তা।</p>
<p class="bodytext">দ্বযং সণ্ঠানে। <span class="bld">ৰিস</span> পৰেসনে, <span class="bld">সন্নিৰেসো। ঠা</span> গতিনিৰত্তিযং, যু, <span class="bld">সণ্ঠানং।</span> দ্বযং অব্ভন্তরৰাচকং পাটিপদিকং। অথ ৰা <span class="bld">অভি</span> বন্ধনে, অরো, ধাত্বত্থানুৰত্তকো <span class="bld">অভি, অব্ভন্তরং।</span> অব্ভাভাৰে <span class="bld">অন্তরং।</span></p>
<p class="bodytext"><a name="para772"></a><span class="paranum">৭৭২</span>. তিকং পাটিহারিযে। <span class="bld">হি</span> গতিম্হি, পটিতো হিস্স হেরণ হীরণ, <span class="bld">পাটিহেরং, পাটিহীরং।</span> যদাদিনা হারিযঞ্চ, <span class="bld">পাটিহারিযং,</span> অথ ৰা পটিপক্খে হরতীতি <span class="bld">পাটিহীরং,</span> ণো, অস্সী। <span class="bld">এ</span>কারাদেসে <span class="bld">পাটিহেরং। ণ্য</span>ম্হি <span class="bld">পাটিহারিযং,</span> ৰিহতুপক্কিলেসেন পচ্চাহরিতব্বং পৰত্তেতব্বন্তি <span class="bld">পাটিহীর</span>ন্তিআদিপি কাতব্বং।</p>
<p class="bodytext">দ্বযং কত্তব্বমত্তে। <span class="bld">কর</span>ম্হা রিচ্চ, <span class="bld">কিচ্চং,</span> অৰস্সং কাতব্বেপি। <span class="bld">অনীয</span>পচ্চযে <span class="bld">করণীযং।</span></p>
<p class="bodytext">দ্বযং পুপ্ফাদিনা উদকাদীনং পরিভাৰনে। সুন্দরং করীযতে যেনাতি <span class="bld">সঙ্খারো,</span> ণো, <span class="bld">খরা</span>দেসো। <span class="bld">ৰস</span> নিৰাসে, যু, <span class="bld">ৰাসনা,</span> কিলেসাদীনং সত্তিৰিসেসেপি। সা হি কুসলাপি অত্থি অকুসলাপি অব্যাকতাপি, তথা পহাতব্বাপি <a name="M0.0498"></a> অত্থি অপ্পহাতব্বাপি। তত্থ যা কুসলাব্যাকতা, ন সা পহাতব্বা। যা পন অকুসলা, সা সুখুমতরতায ভগৰতোযেৰ অরিযমগ্গেন পহাতব্বা, নাঞ্ঞেসং। এৰং সন্তে অরিযানম্পি অপাযূপপত্তি সিযাতি? ন সিযা, সব্বেসমেৰ অরিযানং অপাযূপপত্তিহেতুকায ৰাসনায পহীনত্তা। দুৰিধা হি অকুসলা ৰাসনা কাযৰচীপযোগহেতুভূতা চ অপাযূপপত্তিহেতুভূতা চ। তত্থ পুরিমা ভগৰতোযেৰ অরিযমগ্গেন পহাতব্বা, ইতরা সব্বেসম্পি অরিযমগ্গেনাতি, তস্মা যং ৰুত্তং ‘‘বুদ্ধাৰ সৰাসনে কিলেসে পজহিতুং সক্কোন্তি, নাঞ্ঞে’’তি, তং কাযৰচীপযোগহেতুভূতং ৰাসনং সন্ধায ৰুত্তং, নেতরন্তি নিট্ঠমেত্থাৰগন্তব্বং।</p>
<p class="bodytext"><a name="para773"></a><span class="paranum">৭৭৩</span>. তিকং ধঞ্ঞাদীনং পূতকরণে। <span class="bld">পূ</span> পৰনে, যু। <span class="bld">অ</span>পচ্চযে <span class="bld">পৰো। ণ</span>ম্হি <span class="bld">নিপ্পাৰো।</span> দ্বযং তসরে। <span class="bld">তস</span> উব্বেগে, অরো। সুত্তেন ৰেঠনং <span class="bld">সুত্তৰেঠনং।</span></p>
<p class="bodytext">দ্বযং দুগ্গসঞ্চারে। সঙ্কম্যতে যেনাতি <span class="bld">সঙ্কমো।</span> সঞ্চরন্তি অনেনাতি সঞ্চারো, দুগ্গস্স সঞ্চারো <span class="bld">দুগ্গসঞ্চারো।</span> দ্বযং পঠমারম্ভে। পঠমং কমো <span class="bld">পক্কমো, উপক্কমো</span> চ।</p>
<p class="bodytext"><a name="para774"></a><span class="paranum">৭৭৪</span>. তিকং পাঠে। <span class="bld">পঠ</span> ৰিযত্তিযং ৰাচাযং, ণো, <span class="bld">পাঠো। নি</span>পুব্বে <span class="bld">নিপাঠো, অ</span>ম্হি <span class="bld">নিপঠো।</span> দ্বযং অপহরিতাদিনো ৰত্থুনো <a name="M0.0499"></a> অন্বেসনে। <span class="bld">চি</span> চযে, চযনমত্র অন্বেসনং। <span class="bld">মগ্গ</span> অন্বেসনে, চুরাদি, যু, এতে দ্বে অপুমে, সংৰিক্খনংপ্যত্র।</p>
<p class="bodytext">চতুক্কং আলিঙ্গনে। <span class="bld">লিঙ্গ</span> গত্যত্থো। <span class="bld">সন্জ</span> সঙ্গে। <span class="bld">সিলিস</span> আলিঙ্গনে। <span class="bld">গুহ</span> সংৰরণে, যু, পরিরম্ভোপ্যত্র। <span class="bld">রম্ভ</span> সদ্দে।</p>
<p class="bodytext"><a name="para775"></a><span class="paranum">৭৭৫</span>. চতুক্কং আলোকনে। <span class="bld">লোক</span> দস্সনে। <span class="bld">ঝে</span> চিন্তাযং। <span class="bld">ইক্খ</span> দস্সনঙ্কেসু। <span class="bld">দিস</span> পেক্খনে, সব্বত্র ভাৰে যু।</p>
<p class="bodytext">চতুক্কং নিরাকরণে। <span class="bld">দিস</span> পেক্খনে। <span class="bld">অসু</span> খেপনে, <span class="bld">নিরসনং। পতি আ</span>পুব্বো <span class="bld">খা</span>কথনে। <span class="bld">কর</span> করণে, ইত্থিযমতিযৰো ৰা,তি।</p>
<p class="bodytext"><a name="para776"></a><span class="paranum">৭৭৬</span>. পঞ্চকং ৰিপরিযযে। <span class="bld">ৰিপরি</span>পুব্বো <span class="bld">অসু</span> খেপনে, ণো, <span class="bld">ৰিপল্লাসো।</span> অঞ্ঞেন পকারেন ভৰনং <span class="bld">অঞ্ঞথাভাৰো। ৰিপরি</span>পুব্বো <span class="bld">অয</span> গমনে, <span class="bld">ৰিপরিযযো। অসু</span> খেপনে, <span class="bld">ৰিপরিযাসো।</span></p>
<p class="bodytext">তিকং অতিক্কমে। অতিক্কমনং <span class="bld">অতিক্কমো।</span> অতিক্কম্ম পতনং <span class="bld">অতিপাতো। অয</span> গমনে, <span class="bld">উপচ্চযো।</span></p>
<p class="centered">সংকিণ্ণৰগ্গৰণ্ণনা নিট্ঠিতা।</p>
<p class="title">৩. অনেকত্থৰগ্গৰণ্ণনা</p>
<p class="bodytext"><a name="para777"></a><span class="paranum">৭৭৭</span>. ইদানি <a name="M0.0500"></a> সংকিণ্ণৰগ্গতো অনন্তরং গাথাতো, গাথায অদ্ধতো, পাদতো চাতি ইমেহি তীহি পকারেহি <span class="bld">অনেকত্থে</span> নানত্থে <span class="bld">সমযা</span>দিকে সদ্দে <span class="bld">কমা</span> কমতো পৰক্খামি। <span class="bld">এত্থ</span> অনেকত্থৰগ্গে <span class="bld">একস্স ভূত</span>সদ্দাদিকস্স যা পুনরুত্ততা, সা থীপুন্নপুংসকসঙ্খাতলিঙ্গৰিসেসত্থং কতা।</p>
<p class="bodytext"><a name="para778"></a><span class="paranum">৭৭৮</span>. সমৰাযত্থাদিৰাচকে বহৰো <span class="bld">সময</span>সদ্দে জাতিযা সঙ্গয্হ ‘‘সমযো’’তি একৰচননিদ্দেসো কতো। তত্র ‘‘কালঞ্চ সমযঞ্চ উপাদাযা’’ত্যাদীসু <span class="note">[দী॰ নি॰ ১.৪৪৭]</span> সমৰাযে পচ্চযসামগ্গিযং। ‘‘মহাসমযো পৰনস্মিং, দেৰকাযা সমাগতা’’ত্যাদীসু সমূহে। ‘‘সমযোপি খো তে ভদ্দালি অপ্পটিৰিদ্ধো’’ত্যাদীসু <span class="note">[ম॰ নি॰ ২.১৩৫]</span> কারণে। ‘‘একোযেৰ চ খো খণো চ সমযো চা’’ত্যাদীসু <span class="note">[অ॰ নি॰ ৮.২৯]</span> খণে ওকাসে। ‘‘অভিসমযত্থো’’ত্যাদীসু পটিৰেধে। ‘‘একং সমযং ভগৰা’’ত্যাদীসু <span class="note">[দী॰ নি॰ ১.১]</span> কালে। ‘‘সম্মা মানাভিসমযা’’ত্যাদীসু <span class="note">[ম॰ নি॰ ১.২৮]</span> পহানে। ‘‘অত্থাভিসমযা ধীরো’’ত্যাদীসু লাভে <span class="note">[সং॰ নি॰ ১.১২৯]</span>। ‘‘সমযপ্পৰাদকে তিন্দুকাচিরে’’ত্যাদীসু <span class="note">[ম॰ নি॰ ২.২০৮]</span> দিট্ঠিযং।</p>
<p class="bodytext">তত্থ <a name="M0.0501"></a> সহকারীকারণতায সন্নিজ্ঝং সমেতি সমৰেতীতি <span class="bld">সমযো,</span> সমৰাযো। সমং, সহ ৰা অৰযৰানং অযনং পৰত্তি অৰট্ঠানন্তি <span class="bld">সমযো,</span> সমূহো, যথা – সমুদাযোতি অৰযৰসহাৰত্থানমেৰ হি সমূহোতি। অৰসেসপচ্চযানং সমাগমে এতি ফলং এতস্মা উপ্পজ্জতি পৰত্ততি চাতি <span class="bld">সমযো,</span> কারণং, যথা ‘‘সমুদাযো’’তি। সমেতিসমাগচ্ছতি এত্থ মগ্গব্রহ্মচরিযং তদাধারপুগ্গলেহীতি <span class="bld">সমযো,</span> খণো। অভিমুখং ঞাণেন সম্মা এতব্বো অৰগন্তব্বোতি <span class="bld">অভিসমযো,</span> ধম্মানং অৰিপরীতো সভাৰো। অভিমুখভাৰেন সম্মা এতি গচ্ছতি বুজ্ঝতীতি <span class="bld">অভিসমযো,</span> ধম্মানং অৰিপরীতসভাৰাৰবোধো। সমেতি এত্থ, এতেন ৰা সঙ্গচ্ছতি সত্তো, সভাৰধম্মো ৰা সহজাতাদীহি, উপ্পাদাদীহি ৰাতি <span class="bld">সমযো,</span> কালো, ধম্মপ্পৰত্তিমত্ততায অত্থতো অভূতোপি হি কালো ধম্মপ্পৰত্তিযা অধিকরণং ৰিয, করণং ৰিয চ পরিকপ্পনামত্তসিদ্ধেন রূপেন ৰোহরীযতীতি। সমস্স নিরোধস্স যানং, সম্মা ৰা যানং অপগমোতি <span class="bld">সমযো,</span> পহানং। সমিতি সঙ্গতি সমোধানন্তি <span class="bld">সমযো,</span> পটিলাভো, সমেতি সম্বন্ধো এতি অত্তনো ৰিসযে পৰত্ততি, দল়্হগ্গহণভাৰতো ৰা সম্পযুত্তা অযন্তি পৰত্তন্তি সত্তা যথাভিনিৰেসং এতেনাতি <span class="bld">সমযো,</span> দিট্ঠি। দিট্ঠিসংযোজনেন হি সত্তা অতিৰিয বজ্ঝন্তীতি, এৰং তস্মিং তস্মিং অত্থে <span class="bld">সময</span>সদ্দস্স পৰত্তি ৰেদিতব্বা। <span class="bld">সময</span>সদ্দস্স অত্থুদ্ধারে <span class="bld">অভিসময</span>সদ্দস্স উদাহরণং সোপসগ্গো, অনুপসগ্গো চ <span class="bld">সময</span>সদ্দো সমৰাযাদ্যত্থৰাচকো হোতীতি দস্সনত্থং। এৰং সব্বত্র উদাহরণং তংতদত্থানুরূপনিব্বচনাদযো দট্ঠব্বা।</p>
<p class="bodytext"><a name="para779"></a><span class="paranum">৭৭৯</span>. <span class="bld">সণ্ঠানং</span> দীঘরস্সাদি। <span class="bld">রূপং</span> রূপাযতনং, <span class="bld">জাতি</span> খত্তিযাদিকুলং। <span class="bld">ছৰি</span> বহিচম্মং, <span class="bld">পমাণং</span> মরিযাদো। <span class="bld">অক্খরং</span> অকারাদি <a name="M0.0502"></a>, <span class="bld">যসো</span> পরিৰারো, কিত্তি চ। <span class="bld">গুণো</span> সীলাদি, তপনিযেপি <span class="bld">ৰণ্ণো।</span></p>
<p class="bodytext"><a name="para780"></a><span class="paranum">৭৮০</span>. <span class="bld">পাতিমোক্খস্স</span> ভিক্খুভিক্খুনীনং ৰসেন দুৰিধস্স পাতিমোক্খস্স উদ্দেসে ‘‘সঙ্ঘো উপোসথং করেয্যা’’তি <span class="note">[মহাৰ॰ ১৩৪]</span>। পণ্ণত্তিযং ‘‘উপোসথো নাম নাগরাজা’’তি <span class="note">[দী॰ নি॰ ২.২৪৬]</span>। <span class="bld">উপৰাসো</span> ৰুত্তো। <span class="bld">অট্ঠঙ্গো</span> ‘‘পাণাতিপাতা ৰেরমণি’’আদি। <span class="bld">উপোসথদিনং</span> ‘‘অজ্জুপোসথো পন্নরসো’’ত্যাদীসু <span class="note">[মহাৰ॰ ১৬৮]</span>।</p>
<p class="bodytext"><a name="para781-782"></a><span class="paranum">৭৮১-৭৮২</span>. <span class="bld">রথঙ্গং</span> চক্কদ্বযং। <span class="bld">লক্খণং</span> চক্কলক্খণং। ‘‘মযা পৰত্তিতং চক্ক’’ন্ত্যাদীসু <span class="note">[সু॰ নি॰ ৫৬২]</span> <span class="bld">ধম্মচক্কে। উরচক্কং</span> নাম খুরচক্কং ‘‘চক্কং ভমতি মত্থকে’’তি <span class="note">[জা॰ ১.১.১০৪; ১.৫.১০০]</span>। ‘‘চতুচক্কং নৰদ্বার’’ন্ত্যাদীসু <span class="note">[সং॰ নি॰ ১.২৯]</span> <span class="bld">ইরিযাপথচক্কে।</span> ‘‘চত্তারিমানি, ভিক্খৰে, চক্কানি, যেহি সমন্নাগতানং দেৰমনুস্সানং চতুচক্কং ৰত্ততী’’ত্যাদীসু <span class="note">[অ॰ নি॰ ৪.১৩১]</span> <span class="bld">সম্পত্তিচক্কে।</span> ‘‘পিতরা পৰত্তিতং চক্কং অনুৰত্তেতী’’ত্যাদীসু <span class="note">[অ॰ নি॰ ৫.১৩২]</span> <span class="bld">চক্করতনে। মণ্ডলং</span> ‘‘অলাতচক্ক’’ন্ত্যাদীসু ‘‘অসনিৰিচক্ক’’ন্তি <span class="note">[দী॰ নি॰ ৩.৬১; সং॰ নি॰ ২.১৬২]</span> চ। <span class="bld">বলং</span> থামো। <span class="bld">কুলালো</span> কুম্ভকারো, তস্স ভণ্ডে কুলালচক্কন্তি। <span class="bld">আণাযং</span> ‘‘চক্কং ৰত্তযতি পাণীন’’ন্তি <span class="note">[জা॰ ১.৭.১৪৯]</span>। <span class="bld">আযুধে</span> চক্কাকারে আযুধে। <span class="bld">দানং</span> দেয্যধম্মো। <span class="bld">রাসি</span> খন্ধো। সদ্ধগাথাপি গাথাযেৰ।</p>
<p class="gatha1">‘‘দণ্ডকা <a name="M0.0503"></a> চণ্ডৰুট্ঠ্যাদি, পাদেহি ছহি তীহি তু।</p>
<p class="gathalast">গাথাতি চ পরত্থেৰং, ছন্দোসঞ্ঞা পকাসিতা॥</p>
<p class="gatha1">অনন্তরোদিতং চঞ্ঞ-মেতং সামঞ্ঞনামতো।</p>
<p class="gathalast">গাথাইচ্চেৰ নিদ্দিট্ঠং, মুনিন্দৰচনে পনা’’তি <span class="note">[ৰুত্তোদয ১৪-১৫ গাথা]</span> হি ৰুত্তং॥</p>
<p class="hangnum"><a name="para783"></a><span class="paranum">৭৮৩</span>.</p>
<p class="gatha1"> ‘‘কিং তে ৰতং কিং পন ব্রহ্মচরিযং,</p>
<p class="gatha2">কিস্স সুচিণ্ণস্স অযং ৰিপাকো।</p>
<p class="gatha3">ইদ্ধিজুতিবলৰিরিযূপপত্তি,</p>
<p class="gathalast">ইদঞ্চ তে নাগ মহাৰিমানং॥</p>
<p class="gatha1">অহঞ্চ ভরিযা চ মনুস্সলোকে,</p>
<p class="gatha2">সদ্ধা উভো দানপতী অহুম্হ।</p>
<p class="gatha3">ওপানভূতং মে ঘরং তদাসি,</p>
<p class="gathalast">সন্তপ্পিতা সমণব্রাহ্মণা চ॥</p>
<p class="gatha1">তং মে ৰতং তং পন ব্রহ্মচরিযং,</p>
<p class="gatha2">তস্স সুচিণ্ণস্স অযং ৰিপাকো।</p>
<p class="gatha3">ইদ্ধিজুতিবলৰিরিযূপপত্তি,</p>
<p class="gathalast">ইদঞ্চ মে ধীর মহাৰিমান’’ন্তি <span class="note">[জা॰ ২.২২.১৫৯২, ১৫৯৩, ১৫৯৫]</span></p>
<p class="bodytext">ইমস্মিং ৰিধুরপণ্ডিতজাতকে <span class="bld">দানস্মিং</span> আগতো।</p>
<p class="bodytext">‘‘তং খো পন পঞ্চসিখ ব্রহ্মচরিযং নেৰ নিব্বিদায ন ৰিরাগায যাৰদেৰ ব্রহ্মলোকূপপত্তিযা’’তি <span class="note">[দী॰ নি॰ ২.৩২৯]</span> ইমস্মিং মহাগোৰিন্দসুত্তে <span class="bld">অপ্পমঞ্ঞাসু।</span> ‘‘তযিদং ব্রহ্মচরিযং ইদ্ধঞ্চেৰ ফীতঞ্চ ৰিত্থারিকং বাহুজঞ্ঞং পুথুভূতং যাৰদেৰ মনুস্সেসু সুপ্পকাসিত’’ন্তি <span class="note">[দী॰ নি॰ ৩.১৭৪]</span> <a name="M0.0504"></a> পাসাদিকসুত্তে সিক্খত্তযসঙ্গহে সকলস্মিং <span class="bld">সাসনে।</span> ‘‘পরে অব্রহ্মচারী ভৰিস্সন্তি, মযমেত্থ ব্রহ্মচারিনো ভৰিস্সামা’’তি <span class="note">[ম॰ নি॰ ১.৮৩]</span> ইমস্মিং সল্লেখসুত্তে <span class="bld">মেথুনা ৰিরতিযং।</span></p>
<p class="gatha1">‘‘কেন পাণি কামদদো, কেন পাণি মধুস্সৰো।</p>
<p class="gathalast">কেন তে ব্রহ্মচরিযেন, পুঞ্ঞং পাণিম্হি ইজ্ঝতি॥</p>
<p class="gatha1">তেন পাণি কামদদো, তেন পাণি মধুস্সৰো।</p>
<p class="gathalast">তেন মে ব্রহ্মচরিযেন, পুঞ্ঞং পাণিম্হি ইজ্ঝতী’’তি <span class="note">[পে॰ ৰ॰ ২৭৫]</span>॥ –</p>
<p class="bodytext">ইমস্মিং অঙ্কুরপেতৰত্থুম্হি <span class="bld">ৰেয্যাৰচ্চে।</span></p>
<p class="gatha1">‘‘মযঞ্চ ভরিযা নাতিক্কমাম,</p>
<p class="gatha2">অম্হে চ ভরিযা নাতিক্কমন্তি।</p>
<p class="gatha3">অঞ্ঞত্র তা ব্রহ্মচরিযং চরাম,</p>
<p class="gathalast">তস্মা হি অম্হং দহরা ন মিয্যরে’’তি <span class="note">[জা॰ ১.১০.৯৭]</span>॥ –</p>
<p class="bodytext">মহাধম্মপালজাতকে <span class="bld">সদারতুট্ঠিযং।</span></p>
<p class="bodytext">‘‘এৰং খো তং, ভিক্খৰে, তিত্তিরিযং নাম ব্রহ্মচরিযং অহোসী’’তি <span class="note">[চূল়ৰ॰ ৩১১]</span> ইমস্মিং তিত্তিরজাতকে <span class="bld">পঞ্চসীলে।</span></p>
<p class="bodytext">‘‘ইদং খো পন পঞ্চসিখ ব্রহ্মচরিযং একন্তনিব্বিদায ৰিরাগায…পে॰… অযমেৰ অরিযো অট্ঠঙ্গিকো মগ্গো’’তি <span class="note">[দী॰ নি॰ ২.৩২৯]</span> মহাগোৰিন্দসুত্তেযেৰ <span class="bld">অরিযমগ্গে।</span></p>
<p class="gatha1">‘‘হীনেন ব্রহ্মচরিযেন, খত্তিযে উপপজ্জতি।</p>
<p class="gathalast">মজ্ঝিমেন চ দেৰত্তং, উত্তমেন ৰিসুজ্ঝতী’’তি <span class="note">[জা॰ ১.৮.৭৫]</span>॥ –</p>
<p class="bodytext">নিমিজাতকে অত্তদমনৰসেন কতে <span class="bld">অট্ঠঙ্গুপোসথে।</span></p>
<p class="bodytext">‘‘অভিজানামি খো পনাহং, সারিপুত্ত, চতুরঙ্গসমন্নাগতং ব্রহ্মচরিযং চরিত্বা তপস্সি সুদং হোমী’’তি <span class="note">[ম॰ নি॰ ১.১৫৫]</span> লোমহংসসুত্তে ধিতিসঙ্খাতে <span class="bld">ৰীরিযে।</span></p>
<p class="bodytext"><a name="para784"></a><span class="paranum">৭৮৪</span>. <span class="bld">সভাৰো</span> <a name="M0.0505"></a> অৰিপরীতত্থো। <span class="bld">পরিযত্তি</span> পরিযাপুণিতব্বা ৰিনযাভিধম্মসুত্তন্তা। <span class="bld">ঞাযো</span> যুত্তি, সপ্পটিপদা ৰা মগ্গাদযো। <span class="bld">ঞেয্যে</span> সঙ্খারৰিকারলক্খণনিব্বানপঞ্ঞত্তিৰসেন পঞ্চৰিধে ঞেয্যে। <span class="bld">নিস্সত্ততা</span> সত্তসভাৰস্স অভাৰতা। <span class="bld">আপত্তিযং</span> ‘‘পারাজিকং ধম্ম’’ন্তি। ‘‘সহ ধম্মেন নিগ্গয্হা’’ত্যাদীসু কারণে। <span class="bld">আদি</span>না সমযঞ্ঞূপমাহিংসাদীসুপি <span class="bld">ধম্মো।</span></p>
<p class="bodytext"><a name="para785"></a><span class="paranum">৭৮৫</span>. <span class="bld">পযোজনং</span> ফলং। <span class="bld">সদ্দাভিধেয্যে</span> সদ্দত্থে। <span class="bld">ৰুড্ঢিযং</span> ৰড্ঢনে। <span class="bld">ৰত্থুম্হি</span> দব্বে। <span class="bld">নাসে</span> ৰিনাসে। <span class="bld">পচ্ছিমপব্বতে</span> অত্থগিরিম্হি। নিৰত্তিৰিসযুপ্পত্তিসভাৰাদীসুপি।</p>
<p class="bodytext"><a name="para786"></a><span class="paranum">৭৮৬</span>. <span class="bld">যেভুয্যতা</span> বাহুল্যতা। <span class="bld">অব্যামিস্সং</span> অসম্মিস্সং। <span class="bld">ৰিসংযোগে</span> ৰিপ্পযোগে। <span class="bld">দল়্হত্থে দ</span>ল়্হসদ্দস্স অত্থে। <span class="bld">অনতিরেকে</span> অতিরেকাভাৰে। <span class="bld">অনৰসেসম্হি</span> সব্বস্মিং, <span class="bld">তং কেৰল</span>ৰচনং তীসু লিঙ্গেসু।</p>
<p class="bodytext"><a name="para787"></a><span class="paranum">৭৮৭</span>. পটলং ‘‘দিগুণং সঙ্ঘাটিং পারুপিত্বা’’ত্যাদীসু <span class="note">[মহাৰ॰ ৩৪৮]</span>। ‘‘ৰযোগুণা অনুপুব্বং জহন্তী’’তি <span class="note">[সং॰ নি॰ ১.৪]</span> রাসিম্হি। ‘‘সতগুণা দক্খিণা <a name="M0.0506"></a> পাটিকঙ্খিতব্বা’’তি <span class="note">[ম॰ নি॰ ৩.৩৭৯]</span> আনিসংসে। <span class="bld">বন্ধনং</span> কামগুণং। <span class="bld">অপ্পধানে</span> ৰিসেসনে। <span class="bld">জিযায</span> ধনুনো।</p>
<p class="bodytext"><a name="para788-789"></a><span class="paranum">৭৮৮-৭৮৯</span>. <span class="bld">রুক্খাদো</span> দুমাদিম্হি। <span class="bld">ৰিজ্জমানে</span> ভূতগুণে। <span class="bld">অরহন্তে</span> ‘‘যো চ কালঘসো ভূতো, সভূতপচিনিং পচী’’তি <span class="note">[জা॰ ১.২.১৯০]</span>। খন্ধপঞ্চকে ‘‘ভূতমিদং, সারিপুত্ত, সমনুপস্সথা’’তি <span class="note">[ম॰ নি॰ ১.৪০১]</span>। <span class="bld">সত্তে</span> পাণিম্হি। <span class="bld">মহাভূতে</span> পথৰাদিকে। <span class="bld">অমনুস্সো</span> দেৰরক্খসাদি। ৰিজ্জমানত্থৰজ্জিতে রুক্খাদো নারিযং ন ভৰতি, ৰিজ্জমানত্থে, পন অতীতাদীসু চ ৰাচ্চলিঙ্গো। <span class="bld">পত্তে</span> সম্পত্তে। <span class="bld">সমে</span> তুল্যত্থে।</p>
<p class="bodytext"><a name="para790"></a><span class="paranum">৭৯০</span>. <span class="bld">সজ্জনে</span> সপ্পুরিসে।</p>
<p class="bodytext"><a name="para791"></a><span class="paranum">৭৯১</span>. পদপূরণে ‘‘সুত্তন্ত ৰনন্তা’’ত্যাদীসু। <span class="bld">দেহাৰযৰে</span> ‘‘অন্তং অন্তগুণ’’ন্ত্যাদীসু <span class="note">[খু॰ পা॰ ৩.দ্বত্তিংসাকার]</span>। দেহো চ অৰযৰো চাতি একে। কোট্ঠাসে ‘‘অযমেকো অন্তো’’ত্যাদীসু <span class="note">[অ॰ নি॰ ৬.৬১]</span>। <span class="bld">লামকং</span> নিহীনকং।</p>
<p class="bodytext"><a name="para792"></a><span class="paranum">৭৯২</span>. <span class="bld">নিকাযো</span> <a name="M0.0507"></a> সধম্মীনং গণো। <span class="bld">সন্ধি</span> পটিসন্ধি। <span class="bld">সামঞ্ঞে</span> ৰিসেসাধারে। <span class="bld">পসূতি</span> মাতুকুচ্ছিতো নিক্খমনং, <span class="bld">কুলং</span> খত্তিযাদিকুলং। <span class="bld">ভৰো</span> ভৰনক্রিযা। <span class="bld">ৰিসেস্যো</span> উপাধি, যস্স ৰসেন ভিন্নেসু সবলাদীসু অভিন্না ধীসদ্দা ৰত্তন্তে। <span class="bld">সুমনাযং</span> মালতিযং। <span class="bld">সঙ্খতলক্খণে</span> সঙ্খতধম্মানং লক্খণে।</p>
<p class="bodytext"><a name="para793"></a><span class="paranum">৭৯৩</span>. <span class="bld">ভৰভেদো</span> কামভৰাদি। <span class="bld">পতিট্ঠাযং</span> নিস্সযে। <span class="bld">নিট্ঠা</span> নিপ্ফত্তি। <span class="bld">অজ্ঝাসযো</span> অধিপ্পাযো। <span class="bld">বুদ্ধি</span> ঞাণং। <span class="bld">ৰাসট্ঠানং</span> ৰসনট্ঠানং। <span class="bld">ৰিসরত্তং</span> ৰিসরণভাৰো। ‘‘ৰিসদত্থে’’তিপি পাঠো, তদা <span class="bld">সদ</span>ধাতুস্স ৰিসরণত্থতা দট্ঠব্বা।</p>
<p class="bodytext"><a name="para794"></a><span class="paranum">৭৯৪</span>. <span class="bld">ফলে</span> সোতাপত্তাদিকে। অনিচ্চাদিঅনুপস্সনা <span class="bld">ৰিপস্সনা</span> নাম। <span class="bld">মগ্গে</span> সোতাপত্তিমগ্গাদিকে।</p>
<p class="bodytext"><a name="para795"></a><span class="paranum">৭৯৫</span>. <span class="bld">কম্মারুদ্ধনং</span> কম্মারানং উদ্ধনং, কম্মারানং যথা উক্কাতি। <span class="bld">অঙ্গারকপল্লং</span> অঙ্গারানং ভাজনং। <span class="bld">দীপিকা</span> নাম মধুচ্ছিট্ঠাদিমযা পদীপকিচ্চকারিকা। <span class="bld">সুৰণ্ণকারমূসা</span> মত্তিকমযা একা ভাজনৰিকতি। ৰাযুনো ৰেগে চ <span class="bld">উক্কা</span>সদ্দো, যো ‘‘দেৰদুদ্রভী’’তি ৰুত্তো।</p>
<p class="bodytext"><a name="para796"></a><span class="paranum">৭৯৬</span>. <span class="bld">কেসোহারণং</span> <a name="M0.0508"></a> কেসানং লৰনং। <span class="bld">জীৰিতৰুত্তি</span> জীৰিতস্স ৰত্তনং। <span class="bld">ৰপনং</span> বীজস্স ৰপনং। <span class="bld">ৰাপসমকরণং</span> ৰপিতস্স বীজস্স সমকরণং। <span class="bld">পৰুত্তভাৰো</span> বন্ধনা মুত্তি।</p>
<p class="bodytext"><a name="para797-798"></a><span class="paranum">৭৯৭-৭৯৮</span>. <span class="bld">সুতো ৰিস্সুতে</span> পাকটে। <span class="bld">অৰধারিতে</span> উপলক্খিতে। <span class="bld">উপচিতে</span> রাসীকতে। <span class="bld">অনুযোগো</span> পুচ্ছা। <span class="bld">কিলিন্নে</span> তিন্তে। <span class="bld">সোতৰিঞ্ঞেয্যং</span> সদ্দাযতনং। <span class="bld">সত্থং</span> সদ্দসত্থাদি, সুতনামকো ৰা একো সত্থৰিসেসো। এতেসু দ্বীসু অত্থেসু <span class="bld">সুতং</span> নপুংসকং। পুত্তে <span class="bld">সুতো</span> পুল্লিঙ্গো, রাজিনিপি <span class="bld">সুতো।</span></p>
<p class="bodytext"><a name="para799"></a><span class="paranum">৭৯৯</span>. <span class="bld">যুগে</span> কতাদিচতুক্কে। <span class="bld">লেসো</span> অনুমানঞাণৰিসযো। <span class="bld">পঞ্ঞত্তিযং</span> ‘‘কপ্পত্থেরো’’তি। <span class="bld">পরমাযুম্হি</span> ‘‘কপ্পং সগ্গম্হি <a name="M0.0509"></a> মোদতী’’তি। অঞ্ঞত্র কপ্পাদীসু পুল্লিঙ্গে। সদিসে পন তীসু লিঙ্গেসু। <span class="bld">সমণৰোহারো</span> ৰিনযাগতো সমণানং ৰোহারো। <span class="bld">কপ্পবিন্দু</span> চীৰরে কতবিন্দু। <span class="bld">সমন্তত্তে</span> সমন্তভাৰে। <span class="bld">অন্তরকপ্পো</span> মহাকপ্পস্স অসীতিমো ভাগো। <span class="bld">আদি</span>সদ্দেন অসঙ্খ্যেয্যমহাকপ্পে সঙ্গণ্হাতি। <span class="bld">তক্কে</span> ৰিতক্কে। <span class="bld">ৰিধি</span> ৰিধানং।</p>
<p class="bodytext"><a name="para800"></a><span class="paranum">৮০০</span>. <span class="bld">ৰিরতি</span> ৰিরতিত্তযং। <span class="bld">সপথো</span> অক্কোসো। <span class="bld">তচ্ছে</span> তথভাৰে। <span class="bld">অরিযসচ্চম্হি</span> দুক্খসচ্চাদিকে। <span class="bld">দিট্ঠি</span> মিচ্ছাদিট্ঠি।</p>
<p class="bodytext"><a name="para801"></a><span class="paranum">৮০১</span>. <span class="bld">সঞ্জাতিদেসো</span> ‘‘কম্বোজো অস্সাযতন’’ন্তি। <span class="bld">ৰাসট্ঠানং</span> নিৰাসট্ঠানং ‘‘দেৰানং দেৰাযতন’’ন্তি। <span class="bld">আকরো</span>তি যত্থ সুৰণ্ণরজতাদযো উপ্পজ্জন্তি। <span class="bld">সমোসরণট্ঠানং</span> বহূনং সন্নিপাতট্ঠানং। <span class="bld">পদপূরণে</span> ‘‘কম্মাযতনং, সিপ্পাযতন’’ন্তি।</p>
<p class="bodytext"><a name="para802"></a><span class="paranum">৮০২</span>. <span class="bld">ৰত্থং</span> অম্বরং। <span class="bld">অঞ্ঞো</span> যো সকো ন হোতি। <span class="bld">ওধি</span> মরিযাদো। <span class="bld">ভেদো</span> ৰিসেসো। <span class="bld">মনসিপি</span> চিত্তেপি।</p>
<p class="bodytext"><a name="para803"></a><span class="paranum">৮০৩</span>. <span class="bld">ৰিপাকে</span> ইট্ঠৰিপাকে <span class="bld">কুসলো।</span> অনৰজ্জাদীসু ৰাচ্চলিঙ্গিকো।</p>
<p class="bodytext"><a name="para804"></a><span class="paranum">৮০৪</span>. <span class="bld">দ্রৰো</span> <a name="M0.0510"></a> মধ্বাদি। <span class="bld">মধুরাদীসু</span> ছসু রসেসু। <span class="bld">পারদো</span> সূতো। <span class="bld">সিঙ্গারাদো</span> নৰ নাট্যরসে। রসরত্তমংসমেদট্ঠিসুক্কট্ঠিমিঞ্জৰসেন সত্ত <span class="bld">ধাতৰো,</span> তব্ভেদে। <span class="bld">কিচ্চে</span> ফস্সাদিধম্মানং সঙ্ঘট্টনাদিকিচ্চে। <span class="bld">সম্পত্তি</span> তেসংযেৰ।</p>
<p class="bodytext"><a name="para805"></a><span class="paranum">৮০৫</span>. <span class="bld">বোধি</span>সদ্দো ঞাণদ্বযে নারিযং, বোধিরাজকুমারাদিপঞ্ঞত্তিযং পুমে। অস্সত্থরুক্খে পুমিত্থিযং।</p>
<p class="bodytext"><a name="para806"></a><span class="paranum">৮০৬</span>. <span class="bld">যেন</span> কত্তুভূতেন <span class="bld">যো</span> কম্মভূতো নিচ্চসেৰিতো, <span class="bld">তত্থাপি</span> কম্মভূতে। <span class="bld">ৰিসযো</span> অনঞ্ঞথাভাৰো। <span class="bld">জনপদে</span> কুরুআদিকে। <span class="bld">গোচরে</span> তব্বহুলাচারে।</p>
<p class="bodytext"><a name="para807"></a><span class="paranum">৮০৭</span>. <span class="bld">সত্তাযং</span> ৰিজ্জমানতাযং।</p>
<p class="bodytext"><a name="para808"></a><span class="paranum">৮০৮</span>. বন্ধৰে <span class="bld">সো</span> পুমে। অত্তনি <span class="bld">সং</span> নপুংসকে। ধনস্মিং <span class="bld">সো সং</span> অনিত্থিযং। সুনখে <span class="bld">সা</span> পুমে ৰুত্তো। অত্তনিযে <span class="bld">সো</span> তিলিঙ্গিকো।</p>
<p class="bodytext"><a name="para809"></a><span class="paranum">৮০৯</span>. <span class="bld">ছৰিসম্পত্তিযং</span> <a name="M0.0511"></a> ছৰিযা সম্পত্তিযং।</p>
<p class="bodytext"><a name="para810"></a><span class="paranum">৮১০</span>. <span class="bld">জামাতা</span> ধীতুসামিকো। <span class="bld">মন্দপ্পিযে</span> অপ্পপিযে <span class="bld">ৰরং</span> অব্যযং।</p>
<p class="bodytext"><a name="para811"></a><span class="paranum">৮১১</span>. <span class="bld">মকুলে</span> অৰিকাসসম্পত্তে। <span class="bld">নেত্তিংসাদিপিধানে</span> খগ্গাদীনং গেহে।</p>
<p class="bodytext"><a name="para812"></a><span class="paranum">৮১২</span>. <span class="bld">পিতামহো</span> ব্রহ্মা। <span class="bld">পিতূসু</span> মাতাপিতূসু। <span class="bld">তথা</span> পক্খন্তরে। <span class="bld">তপসি</span> সীলে।</p>
<p class="bodytext"><a name="para813-814"></a><span class="paranum">৮১৩-৮১৪</span>. <span class="bld">মজ্ঝবন্ধে</span> উরোবন্ধনে। <span class="bld">পকোট্ঠো</span> কপ্পরস্সাধোভাগো। <span class="bld">কচ্ছবন্ধনং</span> অধোম্বরস্স দল়্হবন্ধনং। মেখলাযঞ্চাতি <span class="bld">কচ্ছা</span> চতূস্বত্থেসু। <span class="bld">কচ্ছো</span> লতাদীসু। <span class="bld">কচ্ছো বাহুমূলম্হি</span> পরূল়্হকচ্ছনখলোমে, ‘‘কচ্ছেহি সেদা মুঞ্চন্তী’’তি। <span class="bld">অনূপো</span> বহূদকদেসো।</p>
<p class="bodytext"><a name="para815"></a><span class="paranum">৮১৫</span>. <span class="bld">মানং</span> <a name="M0.0512"></a> তুলাপত্থঙ্গুলীহি। <span class="bld">পমাতরি</span> পমাণস্স কত্তরি।</p>
<p class="bodytext"><a name="para816"></a><span class="paranum">৮১৬</span>. <span class="bld">দব্বং</span> ধনং। <span class="bld">অত্তভাৰো</span> পঞ্চক্খন্ধসমূহো। <span class="bld">পাণো</span> জীৰিতিন্দ্রিযং। দব্বাদীসু চতূসু <span class="bld">সত্তং। সত্তাযং</span> ৰিজ্জমানতাযং <span class="bld">সত্তা।</span> জনে <span class="bld">সত্তো। সো সত্ত</span>সদ্দো, <span class="bld">আসত্তে</span> লগ্গিতে তিলিঙ্গিকো।</p>
<p class="bodytext"><a name="para817"></a><span class="paranum">৮১৭</span>. <span class="bld">সেম্হাদো</span> তিদোসে। <span class="bld">রসরত্তাদি</span> পুব্বেৰুত্তো। <span class="bld">পভাদিকে</span> রূপধাতুম্হি। <span class="bld">চক্খাদিকে</span> ৰিসযধাতুম্হি।</p>
<p class="bodytext"><a name="para818"></a><span class="paranum">৮১৮</span>. অমচ্চাদিকা সত্ত পকতিযো ৰুত্তা। <span class="bld">সত্তাদিসাম্যৰত্থা</span> সত্তরজতমভূতানং তিণ্ণং গুণানং সাম্যৰত্থা। <span class="bld">পচ্চযা ণ</span>পচ্চযাদিতো <span class="bld">পঠমে</span> পঠমসণ্ঠিতে <span class="bld">করো</span>ত্যাদিধাতুম্হি।</p>
<p class="bodytext"><a name="para819"></a><span class="paranum">৮১৯</span>. <span class="bld">পরিত্তাণং</span> <a name="M0.0513"></a> রক্খণং। <span class="bld">ৰত্থুম্হি</span> ওকাসে। <span class="bld">তল্লঞ্ছনং</span> পাদস্স ঠানং।</p>
<p class="bodytext"><a name="para820"></a><span class="paranum">৮২০</span>. <span class="bld">লোহমুগ্গরে</span> লোহমযে মুগ্গরে। <span class="bld">তাল়াদিকে</span> সম্মতাল়কংসতাল়াদিকে। <span class="bld">কঠিনে</span> কক্খল়ে।</p>
<p class="bodytext"><a name="para821"></a><span class="paranum">৮২১</span>. <span class="bld">মক্খিকা</span> নীলমক্খিকাদিকা। তাসং ভেদা সৰিসা মধুকতা পিঙ্গলমক্খিকা। মধুম্হি <span class="bld">খুদ্দং</span> অপ্পকাদীসু চতূস্বত্থেসু ৰত্তমানং তীসু লিঙ্গেসু। <span class="bld">অধমো</span> নিহীনো। <span class="bld">কপণো</span> একচারী।</p>
<p class="bodytext"><a name="para822"></a><span class="paranum">৮২২</span>. <span class="bld">তক্কে</span> গোরসৰিসেসে। <span class="bld">মরণলিঙ্গে</span> মরণঞাপকলক্খণে। অসুভে, সুভে চাতি চতূস্বত্থেসু <span class="bld">অরিট্ঠং। আসৰো</span> মজ্জৰিসেসো। <span class="bld">ফেণিলদ্দুমো</span> ‘‘বডী-যৌ-খো’’।</p>
<p class="bodytext"><a name="para823"></a><span class="paranum">৮২৩</span>. গেহানং দারুবন্ধপ্পযোজনং <span class="bld">পীঠিকা</span> নাম। পক্খন্দদ্বযস্স, কণ্ণিকাদীনঞ্চ নিস্সযভূতা পীঠিকা।</p>
<p class="bodytext"><a name="para824"></a><span class="paranum">৮২৪</span>. <span class="bld">মিত্তাকারে</span> <a name="M0.0514"></a> অমিত্তস্সাপি মিত্তসণ্ঠানে। বলে, রাসিম্হি, ৰিপত্তিযঞ্চ, ‘‘বলস্স রাসী’’তিপি একে।</p>
<p class="bodytext"><a name="para825"></a><span class="paranum">৮২৫</span>. <span class="bld">খন্ধে</span> রূপক্খন্ধে। <span class="bld">ভৰে</span> রূপভৰে। <span class="bld">নিমিত্তম্হি</span> কারণে। <span class="bld">ৰপু</span> সরীরং।</p>
<p class="bodytext"><a name="para826"></a><span class="paranum">৮২৬</span>. <span class="bld">ৰত্থুকিলেসকামেসূ</span>তি ৰত্থুকামকিলেসকামেসু। <span class="bld">মদনে</span> মারদেৰপুত্তে। <span class="bld">রতে</span> মেথুনে। <span class="bld">নিকামে</span> ইচ্ছারহিতে <span class="bld">কামং</span> নপুংসকে। অনুঞ্ঞাযং <span class="bld">কাম</span>মব্যযং ভৰে।</p>
<p class="bodytext"><a name="para827"></a><span class="paranum">৮২৭</span>. <span class="bld">ৰজ্জভণ্ডমুখে</span> ৰীণাদোণিমুখে। <span class="bld">মাতঙ্গস্স</span> হত্থিনো <span class="bld">করকোটি</span> হত্থগ্গং।</p>
<p class="bodytext"><a name="para828"></a><span class="paranum">৮২৮</span>. <span class="bld">রম্ভো</span> সঠ্যং, কেতৰন্ত্যত্থো। <span class="bld">অসচ্চং</span> মুসা। <span class="bld">অযোঘনং</span> যেন পহরতি। <span class="bld">গিরিসিঙ্গম্হি</span> গিরগ্গে। <span class="bld">সীরঙ্গে</span> ফালঙ্গে। <span class="bld">যন্তে</span> কূটযন্তে।</p>
<p class="bodytext"><a name="para830"></a><span class="paranum">৮৩০</span>. <span class="bld">পটিৰাক্যে</span> <a name="M0.0515"></a> পটিৰচনে। <span class="bld">উত্তরাসঙ্গে</span> উপরিৰত্থে। সেট্ঠাদীসু <span class="bld">উত্তরো</span> তীসু, পরস্মিং উপরিস্মিঞ্চ ঈরিতো।</p>
<p class="bodytext"><a name="para831"></a><span class="paranum">৮৩১</span>. <span class="bld">ৰিমুত্তি</span> অরহত্তফলং মগ্গনিব্বানানিপি।</p>
<p class="bodytext"><a name="para832"></a><span class="paranum">৮৩২</span>. <span class="bld">সঙ্খতে</span> পচ্চযাভিসঙ্খতে ধম্মে। পুঞ্ঞাভিসঙ্খারো, অপুঞ্ঞাভিসঙ্খারো, আনেঞ্জাভিসঙ্খারোতি <span class="bld">পুঞ্ঞাভিসঙ্খারাদি। পযোগো</span> উস্সাহো। কাযসঙ্খারো, ৰচীসঙ্খারো, চিত্তসঙ্খারোতি <span class="bld">কাযসঙ্খারাদি। অভিসঙ্খরণং</span> অভিসঙ্খরণক্রিযা।</p>
<p class="bodytext"><a name="para833"></a><span class="paranum">৮৩৩</span>. <span class="bld">তব্ভাৰে</span> দিট্ঠিসহগতং।</p>
<p class="bodytext"><a name="para834"></a><span class="paranum">৮৩৪</span>. <span class="bld">পতিরূপে</span> যুত্তে। <span class="bld">ছাদিতে</span> তিণাদীহি। <span class="bld">রহো</span> সুঞ্ঞট্ঠানং। <span class="bld">পঞ্ঞত্তিযং</span> ছন্নো ভিক্খু, পঞ্ঞত্তিযংযেৰ পুমে।</p>
<p class="bodytext"><a name="para835"></a><span class="paranum">৮৩৫</span>. <span class="bld">বুদ্ধচক্খু</span> <a name="M0.0586"></a> বুদ্ধানং চক্খু। <span class="bld">সমন্তচক্খু</span> সব্বঞ্ঞুতঞাণং। <span class="bld">ধম্মচক্খু</span> হেট্ঠামগ্গত্তযে ঞাণং।</p>
<p class="bodytext"><a name="para836"></a><span class="paranum">৮৩৬</span>. <span class="bld">অভিক্কমো</span> অভিক্কমনীযো।</p>
<p class="bodytext"><a name="para837"></a><span class="paranum">৮৩৭</span>. <span class="bld">ৰেৰচনং</span> অভিন্নত্থো সদ্দো। <span class="bld">পকারস্মিং</span> ভেদে। <span class="bld">অৰসরো</span> অৰকাসো।</p>
<p class="bodytext"><a name="para838"></a><span class="paranum">৮৩৮</span>. <span class="bld">চিত্তকম্মং</span> চিত্তকারানং কম্মং। <span class="bld">ৰিচিত্তে</span> নানাৰিধে। <span class="bld">পঞ্ঞত্তিযং</span> চিত্তো ধনুধরোযেৰ। <span class="bld">চিত্তমাসো</span> পুণ্ণেন্দুযুত্তেন চিত্তেন নক্খত্তেন লক্খিতো মাসো। <span class="bld">তারন্তরে</span> চিত্তনক্খত্তে। <span class="bld">থিযং</span> নারিযং।</p>
<p class="bodytext"><a name="para839"></a><span class="paranum">৮৩৯</span>. <span class="bld">সামলে</span> নীলে। <span class="bld">সযমত্থে সযং</span>সদ্দস্স অত্থে। <span class="bld">সারিৰা</span> উপাসকা।</p>
<p class="bodytext"><a name="para840"></a><span class="paranum">৮৪০</span>. <span class="bld">‘‘পুমে’’</span>ত্যাদিনা <a name="M0.0517"></a> পুব্বদ্ধেন <span class="bld">গুরু</span>সদ্দস্স অত্থা ৰুত্তা, অপরদ্ধেন <span class="bld">গরু</span>সদ্দস্স, ‘‘একদেসেকত্তমনঞ্ঞংৰে’’তি ন্যাযেন দ্বিন্নম্পি একত্তমঞ্ঞমানেন গাথানেকত্থৰগ্গে কথিতা। <span class="bld">মহন্তে</span> বহুত্তে। <span class="bld">দুজ্জরে</span> জীরাপেতুমসক্কুণেয্যে, দুক্করে ৰা।</p>
<p class="bodytext"><a name="para841"></a><span class="paranum">৮৪১</span>. <span class="bld">অচ্চিতে</span> পূজিতে। <span class="bld">খিন্নে</span> কিলমথপ্পত্তে। <span class="bld">সমিতে</span> উপসমিতে।</p>
<p class="centered">গাথানেকত্থৰগ্গৰণ্ণনা নিট্ঠিতা।</p>
<p class="bodytext"><a name="para842"></a><span class="paranum">৮৪২</span>. ৰিসুদ্ধিদেৰো, সম্মুতিদেৰো, উপপত্তিদেৰো চাতি <span class="bld">ৰিসুদ্ধিদেৰাদি। নভং</span> আকাসো।</p>
<p class="bodytext">তরুণাদীসু তীস্বত্থেসু <span class="bld">মাণৰো।</span></p>
<p class="bodytext"><a name="para843"></a><span class="paranum">৮৪৩</span>. আদ্যত্থাদীসু <a name="M0.0518"></a> <span class="bld">অগ্গং। ৰরে</span> সেট্ঠে তীসু।</p>
<p class="bodytext"><span class="bld">পচ্চনীকো</span> সত্তু। <span class="bld">অঞ্ঞে</span> অঞ্ঞত্থে। <span class="bld">পচ্ছাভাগে</span> ‘‘ধাতুলিঙ্গেহি পরা পচ্চযা’’তি।</p>
<p class="bodytext"><a name="para844"></a><span class="paranum">৮৪৪</span>. <span class="bld">যোনি</span> ইত্থীনং যোনিমগ্গো। <span class="bld">কামো</span> ইচ্ছা। <span class="bld">সিরী</span> পঞ্ঞা, পুঞ্ঞো চ। <span class="bld">ইস্সরং</span> পভুতা। <span class="bld">ধম্মো</span> সীলাদি। <span class="bld">উয্যামো</span> ৰীরিযং। <span class="bld">যসো</span> পরিৰারো, কিত্তি চ।</p>
<p class="bodytext"><a name="para845"></a><span class="paranum">৮৪৫</span>. <span class="bld">সমঙ্গিনি</span> সমন্নাগতে।</p>
<p class="bodytext"><a name="para846"></a><span class="paranum">৮৪৬</span>. <span class="bld">ঠিতি</span> ঠানক্রিযা।</p>
<p class="bodytext"><a name="para848"></a><span class="paranum">৮৪৮</span>. <span class="bld">খন্ধকোট্ঠাসো</span> <a name="M0.0519"></a> অণ্ডজাদিচতুক্কং। <span class="bld">পস্সাৰমগ্গো</span> ইত্থীনং যোনি। <span class="bld">সো</span> পুল্লিঙ্গো। <span class="bld">কূলে</span> তীরে।</p>
<p class="bodytext"><a name="para849"></a><span class="paranum">৮৪৯</span>. <span class="bld">নাগোতুনাগ</span>সদ্দো তু। <span class="bld">উরগে</span> সপ্পে, হত্থিনি চ।</p>
<p class="bodytext"><a name="para850"></a><span class="paranum">৮৫০</span>. <span class="bld">সঙ্খ্যা</span> গণনা। ‘‘অঞ্ঞত্থে’’ত্যেকে ৰদন্তি।</p>
<p class="bodytext"><a name="para851"></a><span class="paranum">৮৫১</span>. <span class="bld">ভে</span> নক্খত্তৰিসেসে। <span class="bld">সন্তিকে</span> সমীপে। <span class="bld">মূলমূলে</span> লোভাদিকে। <span class="bld">পাভতে</span> মূলধনে। <span class="bld">অংসো</span> সরীরাৰযৰো। <span class="bld">পকণ্ডে</span> রুক্খাদীনং সরীরে।</p>
<p class="bodytext"><a name="para852"></a><span class="paranum">৮৫২</span>. <span class="bld">কম্মে</span> <a name="M0.0520"></a> ক্রিযাযং। <span class="bld">ৰিকোপনং</span> ৰিদ্ধংসনং।</p>
<p class="bodytext"><a name="para853"></a><span class="paranum">৮৫৩</span>. <span class="bld">পচ্ছাতাপো</span> ৰিপ্পটিসারো। <span class="bld">অনুবন্ধো</span> পুনপ্পুনং পৰত্তনং। <span class="bld">রাগাদো</span> সত্তকে। মাতঙ্গস্স মুদ্ধনি পিণ্ডদ্বযে <span class="bld">কুম্ভো।</span></p>
<p class="bodytext"><a name="para854"></a><span class="paranum">৮৫৪</span>. <span class="bld">খগ্গকোসে</span> খগ্গপিধানে। <span class="bld">পটিচ্ছদে</span> সমন্ততো ছাদনে। <span class="bld">সারম্ভে</span> কোলাহলে।</p>
<p class="bodytext"><a name="para855"></a><span class="paranum">৮৫৫</span>. <span class="bld">কালৰিসেসো</span> দসচ্ছরকালো। <span class="bld">নিব্যাপারট্ঠিতি</span> অচিরট্ঠিতি, <span class="bld">অচিরট্ঠিতী</span>তি দসচ্ছরতোপি ঊনট্ঠিতি।</p>
<p class="bodytext"><span class="bld">উপ্পত্তিভূমি</span> জাতিভূমি।</p>
<p class="bodytext"><a name="para856"></a><span class="paranum">৮৫৬</span>. <span class="bld">কবল়ীকারাহারাদীসু</span> <a name="M0.0521"></a> চতূসু।</p>
<p class="bodytext"><a name="para857"></a><span class="paranum">৮৫৭</span>. সদ্ধায অপরপ্পচ্চযে। <span class="bld">চীৰরাদীসু</span> চতূসু। <span class="bld">আধারো</span> নিস্সযো।</p>
<p class="bodytext">দিব্বৰিহারো, অরিযৰিহারো, ব্রহ্মৰিহারো চাতি <span class="bld">দিব্বৰিহারাদি। সুগতালযে</span> ভিক্খূনমাৰাসে।</p>
<p class="bodytext"><a name="para858"></a><span class="paranum">৮৫৮</span>. <span class="bld">সমত্তনে</span> নিট্ঠাযং। <span class="bld">চ</span>কারেন নিযমাদিকে সঙ্গণ্হাতি।</p>
<p class="bodytext"><span class="bld">সঙ্গে</span> লগ্গে। <span class="bld">কামাদো</span> চতুক্কে।</p>
<p class="bodytext"><a name="para859"></a><span class="paranum">৮৫৯</span>. <span class="bld">সপ্পফণঙ্গেসূ</span>তি সপ্পস্স ফণে, অঙ্গে চ সরীরে। <span class="bld">কোটিল্লে</span> কুটিলতায। <span class="bld">ভুঞ্জনং</span> ভোজনক্রিযা।</p>
<p class="bodytext"><span class="bld">ভূমিভাগে</span> <a name="M0.0522"></a> রাজঙ্গণাদিম্হি। <span class="bld">কিলেসে</span> সংকিলেসে। <span class="bld">মলে</span> রাগাদিকে।</p>
<p class="bodytext"><a name="para860"></a><span class="paranum">৮৬০</span>. <span class="bld">ধনাদিদপ্পে</span>তি ধনাদিকে পটিচ্চ উপ্পন্নে দপ্পে।</p>
<p class="bodytext"><span class="bld">নিমিত্তে</span> কারণে। <span class="bld">ছলে</span> সঠ্যে।</p>
<p class="bodytext"><a name="para861"></a><span class="paranum">৮৬১</span>. <span class="bld">সো</span> পুল্লিঙ্গো। <span class="bld">পরমত্তনি</span> দিট্ঠীনং গাহলদ্ধে অত্তনি। <span class="bld">থম্ভস্মিং</span> গেহাদীনং থম্ভে। <span class="bld">বলসজ্জনং</span> যুদ্ধকালে বলস্স সজ্জনং।</p>
<p class="bodytext"><a name="para862"></a><span class="paranum">৮৬২</span>. <span class="bld">কুসূলো</span> ধঞ্ঞাদীনং গেহং।</p>
<p class="bodytext"><span class="bld">সোপানঙ্গম্হি</span> সোপানসীসে।</p>
<p class="bodytext"><a name="para863"></a><span class="paranum">৮৬৩</span>. <span class="bld">নিয্যাসে</span> সিলেসে। <span class="bld">সেখরে</span> সীসে। <span class="bld">নাগদন্তকে</span> ভিত্তিআদীসু পৰেসিতে নাগদন্তাকারে দণ্ডে।</p>
<p class="bodytext"><span class="bld">সিখণ্ডো</span> <a name="M0.0523"></a> পিঞ্ছং। <span class="bld">তূণীরে</span> উসুনিধিম্হি। <span class="bld">নিকরে</span> সমূহে।</p>
<p class="bodytext"><a name="para864"></a><span class="paranum">৮৬৪</span>. <span class="bld">সংযতকেসেসু</span> বন্ধিতকেসেসু।</p>
<p class="bodytext"><span class="bld">কম্বু</span> জলজন্তুৰিসেসো। <span class="bld">নলাটট্ঠি</span> নলাটে জাতট্ঠি। <span class="bld">গোপ্ফকে</span> পাদগণ্ঠিম্হি।</p>
<p class="bodytext"><a name="para865"></a><span class="paranum">৮৬৫</span>. <span class="bld">কালে</span> পঞ্চদসীদিৰসপরিমাণে। <span class="bld">সাধ্যে</span> পত্তসাধনীযে। <span class="bld">সখী</span> সহাযো। <span class="bld">ৰাজো</span> পত্তং। <span class="bld">পঙ্গুল়ো</span> পীঠসম্পী।</p>
<p class="bodytext"><span class="bld">দেসে</span> দেসৰিসেসে। <span class="bld">অণ্ণৰে</span> সমুদ্দে, এতে পুমে। <span class="bld">সো সিন্ধু</span>সদ্দো <span class="bld">সরিতাযং</span> নদিযং ভৰে।</p>
<p class="bodytext"><a name="para866"></a><span class="paranum">৮৬৬</span>. <span class="bld">করেণু</span>সদ্দো <span class="bld">গজে</span> হত্থিম্হি, <span class="bld">পুরিসে</span> পুল্লিঙ্গে ৰত্ততি। <span class="bld">হত্থিনিযং</span> তু ইত্থিযং।</p>
<p class="bodytext"><span class="bld">রতনে</span> রতনৰিসেসে। <span class="bld">মণিৰেধো</span> নাম যং লোকে ‘‘চিন’’ ইতি ৰুচ্চতি। <span class="bld">ইন্দহেতি</span> ইন্দাৰুধো।</p>
<p class="bodytext"><a name="para867"></a><span class="paranum">৮৬৭</span>. <span class="bld">কোটিযং</span> <a name="M0.0524"></a> অন্তে। <span class="bld">ৰাদিত্তৰাদনে</span> ৰীণাদিৰাদিত্তৰাদনোপাযে।</p>
<p class="gatha1">‘‘কোণো ৰজ্জপ্পভেদে চ,</p>
<p class="gatha2">কোণো সেলগুল়ে ইজে।</p>
<p class="gatha3">ৰীণাদিৰাদনোপাযে,</p>
<p class="gathalast">একদেসে গতস্স চে’’তি॥ –</p>
<p class="bodytext"><span class="bld">তিকণ্ডসেসো</span> <span class="note">[তিকণ্ডসেস ৩.৩.১২৫]</span>।</p>
<p class="bodytext"><a name="para868"></a><span class="paranum">৮৬৮</span>. <span class="bld">ৰণিপ্পথে</span> ৰাণিজানং ৰোহারকম্মপথে। <span class="bld">ৰেদে</span> ৰেদৰিসেসে, ৰাণিজেপি <span class="bld">নিগমো।</span></p>
<p class="bodytext"><span class="bld">ৰিৰাদাদো</span> ‘‘ৰিৰাদাধিকরণ’’ <span class="note">[পাচি॰ ৩৯৪]</span> ন্ত্যাদীসু। <span class="bld">আধারো</span> কারকৰিসেসো, নিস্সযো চ। <span class="bld">কারণে</span> ‘‘যত্বাধিকরণমেন’’ন্তি <span class="note">[ধ॰ স॰ ১৩৫৪]</span>।</p>
<p class="bodytext"><a name="para869"></a><span class="paranum">৮৬৯</span>. <span class="bld">পসুম্হি</span> গোণে। <span class="bld">ৰসুধা</span> পথৰী। <span class="bld">ৰাচা</span> ৰচনং। <span class="bld">আদিনা</span> সগ্গরংসিৰজিরচন্দজলাদযো গহিতা।</p>
<p class="bodytext"><span class="bld">হরিতে</span> <a name="M0.0525"></a> সুকপত্তসদিসে ৰণ্ণৰিসেসে। <span class="bld">ৰাসুদেৰে</span> কণ্হে।</p>
<p class="bodytext"><a name="para870"></a><span class="paranum">৮৭০</span>. <span class="bld">আযত্তে</span> নিস্সযে।</p>
<p class="bodytext"><span class="bld">কণ্ণপূরো</span> কণ্ণালঙ্কারো। <span class="bld">সেখরে</span> অগ্গে। এতে দ্বিন্নম্পি অত্থা।</p>
<p class="bodytext"><a name="para871"></a><span class="paranum">৮৭১</span>. <span class="bld">ৰিজ্জুযং</span> চঞ্চলাযং। <span class="bld">ইত্থিপুরিসে</span> পুরিসিত্থিযং।</p>
<p class="bodytext"><span class="bld">কোণে</span> অস্সে। <span class="bld">সঙ্খ্যাৰিসেসো</span> ‘‘কোটিপকোটী’’ত্যাদীসু। <span class="bld">উক্কংসে</span> পরিযোসানে।</p>
<p class="bodytext"><a name="para872"></a><span class="paranum">৮৭২</span>. <span class="bld">জালা</span> অগ্গিজালা। <span class="bld">অগ্গং</span> কোটি।</p>
<p class="bodytext">নারী <span class="bld">আসী</span>সদ্দো সপ্পদাঠাযং। <span class="bld">ইট্ঠস্স</span> ৰত্থুনো <span class="bld">আসীসনাযং</span> পত্থনাযম্পি ইত্থী এৰ।</p>
<p class="bodytext"><a name="para873"></a><span class="paranum">৮৭৩</span>. <span class="bld">ৰিলীনতেলে</span> <a name="M0.0526"></a> ৰিসরণতেলে। <span class="bld">ৰসগা</span> ৰসং গচ্ছন্তী নারী। <span class="bld">ৰঞ্চ্যগাৰী</span> অনৰচ্ছা সোরভেযী।</p>
<p class="bodytext"><span class="bld">অভিলাসে</span> ইচ্ছাযং। <span class="bld">কিরণে</span> রংসিম্হি। <span class="bld">অভিসঙ্গে</span> লগ্গনে।</p>
<p class="bodytext"><a name="para874"></a><span class="paranum">৮৭৪</span>. <span class="bld">অংসে</span> কোট্ঠাসে। <span class="bld">সিপ্পে</span> নাটকসত্থাগতে। চন্দস্স সোল়সমে ভাগে চ <span class="bld">কলা।</span></p>
<p class="bodytext"><a name="para875"></a><span class="paranum">৮৭৫</span>. <span class="bld">বীজকোসে</span> ৰরাটকে। <span class="bld">কণ্ণভূসাযং</span> কণ্ণালঙ্কারে।</p>
<p class="bodytext"><span class="bld">আগামিকালে</span> অনাগতকালে। <span class="bld">পভাৰো</span> দণ্ডতেজো। সংযমেপি <span class="bld">আযতি</span> ভৰে।</p>
<p class="bodytext"><a name="para876"></a><span class="paranum">৮৭৬</span>. <span class="bld">মেসাদিলোমে</span> এল়কাদীনং লোমে। <span class="bld">ভূমজ্ঝে</span> দ্বিন্নং ভূনং মজ্ঝে জাতাযং <span class="bld">রোমধাতুযং</span> লোমে।</p>
<p class="bodytext"><span class="bld">নট্টকী</span> নাটকিত্থী। <span class="bld">মদিরা</span> সুরা।</p>
<p class="bodytext"><a name="para877"></a><span class="paranum">৮৭৭</span>. <span class="bld">ক্রিযচিত্তে</span> <a name="M0.0527"></a> ৰীসতিৰিধে ক্রিযচিত্তে। <span class="bld">করণে</span> করণক্রিযাযং, এতেসু দ্বীসু অত্থেসু <span class="bld">ক্রিযং।</span> কম্মনি কত্তব্বে <span class="bld">ক্রিযা</span> নারী।</p>
<p class="bodytext"><span class="bld">সুণিসাযং</span> পুত্তস্স ভরিযাযং। <span class="bld">কঞ্ঞাযং</span> অনিব্বিদ্ধাযং। <span class="bld">জাযাযং</span> ভরিযাসামঞ্ঞে।</p>
<p class="bodytext"><a name="para878"></a><span class="paranum">৮৭৮</span>. <span class="bld">ইস্সরিযং</span> পভুতা। <span class="bld">অক্খরাৰযৰে</span> গরুঅক্খরানং অৰযৰে।</p>
<p class="bodytext"><span class="bld">পাৰচনে</span> বুদ্ধৰচনে। <span class="bld">সিদ্ধে</span> সিদ্ধন্তে। <span class="bld">তন্তে</span> সুত্তমযে। <span class="bld">সুপিতে</span> নিদ্দাসীলে।</p>
<p class="bodytext"><a name="para879"></a><span class="paranum">৮৭৯</span>. <span class="bld">রাজলিঙ্গং</span> খগ্গাদি। <span class="bld">উসভঙ্গো</span> উসভাৰযৰো। <span class="bld">রুক্খে</span> রুক্খৰিসেসে। <span class="bld">নিমিত্তং</span> গুয্হঙ্গং। <span class="bld">চিহনে</span> লক্খণে। <span class="bld">পদে</span> ৰিভত্যন্তে।</p>
<p class="bodytext"><a name="para880"></a><span class="paranum">৮৮০</span>. <span class="bld">ৰোহারে</span> <a name="M0.0528"></a> ৰাণিজকম্মে। <span class="bld">কীল়াদো</span> কীল়াদিম্হি। <span class="bld">আদি</span>না জুতিথুতিগত্যাদযো সঙ্গহিতা।</p>
<p class="bodytext"><span class="bld">সরীরে</span> সরীরাধিদেৰে।</p>
<p class="bodytext"><a name="para881"></a><span class="paranum">৮৮১</span>. <span class="bld">সুস্সূসাযং</span> সোতুমিচ্ছাযং। <span class="bld">ইস্সাত্যাসে</span> সরাভ্যাসে। হিংসনেপি <span class="bld">উপাসনং।</span></p>
<p class="bodytext"><span class="bld">হেতিভেদে</span> আৰুধভেদে। <span class="bld">সঙ্কু</span> খাণুৰিসেসো।</p>
<p class="bodytext"><a name="para882"></a><span class="paranum">৮৮২</span>. <span class="bld">ৰীণাগুণো</span> ৰীণাযজিযা। <span class="bld">তন্তং তন্ত</span>সদ্দো। <span class="bld">মুখ্যং</span> পধানং। <span class="bld">সিদ্ধন্তং</span> উদাহরণং। <span class="bld">তন্তু</span> সুত্তং।</p>
<p class="bodytext">রথনঙ্গলাদীনং অঙ্গে <span class="bld">রথাদ্যঙ্গে। কপ্পম্হি</span> কতাদিকে।</p>
<p class="bodytext"><a name="para883"></a><span class="paranum">৮৮৩</span>. <span class="bld">ইত্থিপুপ্ফং</span> ইত্থীনং উতু। <span class="bld">রেণু</span> ধূলী। <span class="bld">পকতিজে গুণে</span> তিণ্ণং গুণানং দুতিযে গুণে।</p>
<p class="bodytext"><span class="bld">ন্যাসপ্পণে</span> ঠপিতস্স ধনস্স দানে। <span class="bld">দানম্হি</span> তদঞ্ঞস্স দানে।</p>
<p class="bodytext"><a name="para884"></a><span class="paranum">৮৮৪</span>. <span class="bld">গুরু</span> <a name="M0.0529"></a> আচরিযাদি। <span class="bld">উপাযো</span> হেতু। <span class="bld">অৰতারো</span> ওতরণট্ঠানং। <span class="bld">পূতম্বু</span> পৰিত্তজলং। <span class="bld">দিট্ঠি</span> বুদ্ধদস্সনা অঞ্ঞদস্সনং। আগমেপি <span class="bld">তিত্থং।</span></p>
<p class="bodytext"><span class="bld">জোতি</span>সদ্দো নক্খত্তরংসীসু <span class="bld">পণ্ডকে</span> নপুংসকে। অগ্গিম্হি তু <span class="bld">সো</span> পুমা।</p>
<p class="bodytext"><a name="para885"></a><span class="paranum">৮৮৫</span>. ‘‘ইতি সন্ধিকপ্পে পঠমো কণ্ডো’’ত্যাদীসু ৰগ্গে। অৰসরেপি, <span class="bld">অৰসরো</span> অৰকাসো।</p>
<p class="bodytext">অথ বাহুদ্বযস্স উদ্ধং মানে। <span class="bld">সূরত্তে</span> সূরভাৰে।</p>
<p class="bodytext"><a name="para886"></a><span class="paranum">৮৮৬</span>. <span class="bld">পোরিসং</span> পুরিসকারো। <span class="bld">ঈহা</span> ৰীরিযং। <span class="bld">নিসিন্নাদ্যুগ্গমো</span> নিসিন্নাদিকো উগ্গমো ঠানং।</p>
<p class="bodytext"><span class="bld">অনিস্সযমহীভাগে</span> লোকনিস্সযভূতানং তরুপব্বতনগরাদীনং অভাৰতো অনিস্সযসঙ্খাতে সুঞ্ঞমহীকোট্ঠাসে। ‘‘ইরীণং ঊসরে সুঞ্ঞে’’তি <span class="note">[মেদিনীকোস ১৫.৩৬]</span> হি <span class="bld">তিকণ্ডসেসো। ঊসরে</span> ঊসৰতি ঠানে।</p>
<p class="bodytext"><a name="para887"></a><span class="paranum">৮৮৭</span>. সাধনত্থাদীসু <a name="M0.0530"></a> <span class="bld">আরাধনং।</span> রাধনংপ্যত্র। ‘‘পত্তিযং সাধনে ৰুত্তং, রাধনং তোসনেপি চে’’তি <span class="bld">তিকণ্ডসেসো।</span></p>
<p class="bodytext"><span class="bld">সানুম্হি</span> পব্বতস্স সমে ভূভাগে। <span class="bld">ৰিসাণে</span> মাতঙ্গদন্তে, পসূনং সিঙ্গে চ।</p>
<p class="bodytext"><a name="para888"></a><span class="paranum">৮৮৮</span>. <span class="bld">দিট্ঠং</span> রূপারম্মণং। <span class="bld">আদিমগ্গো</span> সোতাপত্তিমগ্গো। <span class="bld">ঞাণং</span> সামঞ্ঞং। <span class="bld">অক্খি</span> চক্খু। <span class="bld">ইক্খনং</span> ওলোকনং। <span class="bld">লদ্ধি</span> গাহো।</p>
<p class="bodytext">সুৰণ্ণো পঞ্চধরণং। <span class="bld">পঞ্চসুৰণ্ণো</span> নিক্খো। <span class="bld">পসাধনং</span> অলঙ্কারৰিসেসো।</p>
<p class="bodytext"><a name="para889"></a><span class="paranum">৮৮৯</span>. <span class="bld">তিথিভেদে হোর</span>সত্থাগতে অনিট্ঠসম্মতে তিথিম্হি। <span class="bld">সাখাদিফল়ুম্হি</span> রুক্খসাখাদীনং গণ্ঠিম্হি। পূরণেপি <span class="bld">পব্বং।</span></p>
<p class="bodytext"><span class="bld">বলৰামুখো</span> যত্র প্লৰাদযো সীঘসোতেন আকড্ঢিত্বা পৰেসিযন্তি।</p>
<p class="bodytext"><a name="para890"></a><span class="paranum">৮৯০</span>. <span class="bld">কামজে</span> <a name="M0.0531"></a> তণ্হাজে সুরাপানাদিকে। <span class="bld">দোসে</span> অপরাধে। <span class="bld">কোপজে</span> দণ্ডফরুসাদিকে চ। <span class="bld">ৰিপত্তিযং</span> ৰিনাসে।</p>
<p class="bodytext"><span class="bld">উপকরণং</span> কুলালাদীনং দণ্ডচক্কাদি। <span class="bld">সিদ্ধি</span> নিপ্ফত্তি। <span class="bld">কারকো</span> কত্তাদিসত্তৰিধো।</p>
<p class="bodytext"><a name="para891"></a><span class="paranum">৮৯১</span>. <span class="bld">দানসীলে</span> দানপকতিকে চ। <span class="bld">ৰগ্গুৰাদিনি</span> মধুরৰাদিনি চ <span class="bld">ৰদঞ্ঞূ</span> ভৰে। ইতো পট্ঠায <span class="bld">উস্সিত</span>পরিযন্তো তীসু ৰুত্তো। <span class="bld">অভিসিত্তে</span> মুদ্ধাভিসিত্তে রাজিনি।</p>
<p class="bodytext"><a name="para892"></a><span class="paranum">৮৯২</span>. <span class="bld">ভাগ্যৰিহীনে</span> অপুঞ্ঞে। <span class="bld">অপ্পকে</span> অবহুকে। <span class="bld">মূল়্হে</span> বালে। <span class="bld">অপটু</span> অছেকো। খলে, জগতিযঞ্চ <span class="bld">মন্দো। ৰুদ্ধিযুত্তে</span> ৰড্ঢনযুত্তে। <span class="bld">সমুন্নদ্ধে</span> অনীচে <span class="bld">উস্সিতং</span> তীসু ভৰে, ‘‘ভাসিত’’ন্তিপি পাঠো।</p>
<p class="bodytext"><a name="para893"></a><span class="paranum">৮৯৩</span>. <span class="bld">রথঙ্গে</span> রথাৰযৰে। <span class="bld">সুৰণ্ণস্মিং</span> পলস্স চতুত্থভাগে। <span class="bld">পাসকে</span> চতুৰীসতিপ্পমাণে, তিংসপ্পমাণে ৰা <a name="M0.0532"></a>। হত্থিদন্তাদিৰিকতিযং তীসু <span class="bld">অক্খো।</span> চক্খাদিন্দ্রিযে <span class="bld">অক্খং।</span></p>
<p class="bodytext"><span class="bld">সস্সতে</span> নিচ্চে। <span class="bld">তক্কে</span> ৰিতক্কে। <span class="bld">নিচ্ছিতে</span> ৰিনিচ্ছিতে।</p>
<p class="bodytext"><a name="para894"></a><span class="paranum">৮৯৪</span>. <span class="bld">হরে</span> মহিস্সরে <span class="bld">সিৰো, ভদ্দে</span> কল্যাণে। <span class="bld">মোক্খে</span> নিব্বানে চ <span class="bld">সিৰং। জম্বুকে</span> সিঙ্গালে <span class="bld">সিৰা।</span></p>
<p class="bodytext"><span class="bld">সত্তিযং</span> থামে। <span class="bld">থূলত্তে</span> থূলভাৰে।</p>
<p class="bodytext"><a name="para895"></a><span class="paranum">৮৯৫</span>. <span class="bld">সঙ্খ্যাভেদো</span> উপ্পলপুণ্ডরীকানং মজ্ঝে গণনা। <span class="bld">নরকভেদে</span> ‘‘পদুমনিরযে নিব্বত্তো’’ত্যাদীসু। <span class="bld">ৰারিজে</span> কক্কসনাল়ে কমলে।</p>
<p class="bodytext"><span class="bld">দেৰভেদে</span>তি</p>
<p class="gatha1">‘‘আপো ধুৰো চ সোমো চ,</p>
<p class="gatha2">ধৰো চেৰা’নিলো’নলো।</p>
<p class="gatha3">পচ্চূসো চ পভাসো চ,</p>
<p class="gathalast">অট্ঠেতে ৰসৰো মতা’’তি <span class="note">[চিন্তামণিটীকা ১.১০]</span>॥ –</p>
<p class="bodytext">কথিতে দেৰৰিসেসে। <span class="bld">রতনে</span> রতনসামঞ্ঞে, ধনে চ, <span class="bld">পণ্ডকং</span> নপুংসকং।</p>
<p class="bodytext"><a name="para896"></a><span class="paranum">৮৯৬</span>. <span class="bld">অত্থগমনে</span> <a name="M0.0533"></a> ৰিনাসগমনে। <span class="bld">অপৰগ্গে</span> সব্বকিলেসানং খযহেতুভূতে ৰিরাগধম্মে।</p>
<p class="bodytext"><span class="bld">সেতম্বুজে</span> সেতকমলে। <span class="bld">রুক্খন্তরে</span> ‘‘পুণ্ডরীক’’ইতি খ্যাতে দুমৰিসেসে, দ্বীস্বত্থেসু পুমে।</p>
<p class="gatha1">‘‘পুণ্ডরীকং সিতম্বোজে, সেতচ্ছত্তে চ ভেসজ্জে।</p>
<p class="gathalast">কোসকারন্তরে ব্যগ্ঘে, সো দিসাৰারণগ্গিসূ’’তি॥ –</p>
<p class="bodytext"><span class="bld">নানত্থসঙ্গহো।</span></p>
<p class="bodytext"><a name="para897"></a><span class="paranum">৮৯৭</span>. <span class="bld">উপহারে</span> পূজাদ্যত্থং আভতে ৰত্থুম্হি। <span class="bld">করস্মিং</span> খেত্তাদিসম্ভৰে রাজভাগে। <span class="bld">অসুরন্তরে</span> বলিনামকে অসুরে।</p>
<p class="bodytext"><span class="bld">সম্ভৰে</span> ইত্থিপুরিসসম্ভৰে অসুচিম্হি <span class="bld">সুক্কং। ধৰলে</span> সেতে <span class="bld">সুক্কো, কুসলে</span> পুঞ্ঞে তীসু, ‘‘পুঞ্ঞং ধম্মমনিত্থিয’’ন্তি এত্থ <span class="bld">ধম্ম</span>সদ্দস্স অনিত্থিভাৰস্স ৰুত্তত্তা <span class="bld">সুক্ক</span>সদ্দো তীসু ৰুত্তো।</p>
<p class="bodytext"><a name="para898"></a><span class="paranum">৮৯৮</span>. <span class="bld">ৰিভত্তব্বধনে</span> ৰিভজিতব্বধনে। <span class="bld">পিতূনং ধনে</span> পেতানং মাতাপিতূনং পুত্তেহি ৰিভজিতব্বধনে চ।</p>
<p class="bodytext">পভুনো <a name="M0.0534"></a> পুগ্গলস্স ভাৰো <span class="bld">পভুত্তং,</span> তথা আযত্তস্স ভাৰো <span class="bld">আযত্ততা। আযত্তো</span> পুগ্গলো। <span class="bld">অভিলাসো</span> ইচ্ছা।</p>
<p class="bodytext"><a name="para899"></a><span class="paranum">৮৯৯</span>. <span class="bld">ধনিম্হি</span> সদ্দমত্তে। <span class="bld">যোধসীহনাদম্হি</span> যোধানং অভীতনাদে চ <span class="bld">সেল়নং।</span></p>
<p class="bodytext"><a name="para900"></a><span class="paranum">৯০০</span>. <span class="bld">আদ্যুপলদ্ধিযং</span> পঠমসঞ্জাতে ৰত্থুম্হি।</p>
<p class="bodytext"><a name="para901"></a><span class="paranum">৯০১</span>. <span class="bld">সাধকতমে</span> কত্তুতো অঞ্ঞেসং ক্রিযাসাধকতমে করণকারকে, ক্রিযাযং, <span class="bld">গত্তে</span> সরীরে চ। <span class="bld">ইন্দ্রিযে</span> চক্খাদিকে।</p>
<p class="bodytext"><span class="bld">কুঞ্চিকাযং</span> অপাপুরণে। <span class="bld">তূরিযঙ্গে</span> সম্মতাল়াদিকে।</p>
<p class="bodytext"><a name="para902"></a><span class="paranum">৯০২</span>. <span class="bld">উপ্পাদে</span> জননে। <span class="bld">গব্ভমোচনে</span> পুত্তৰিজাযনে।</p>
<p class="bodytext"><span class="bld">অস্সে</span> অস্সমত্তে।</p>
<p class="bodytext"><a name="para903"></a><span class="paranum">৯০৩</span>. পুপ্ফংৰিনা <a name="M0.0535"></a> <span class="bld">ফলগ্গাহিরুক্খে</span> অস্সত্থাদো, রুক্খমত্তে চ <span class="bld">ৰনপ্পতি</span>সদ্দো। <span class="bld">আহতে</span> উপট্ঠাপিতে ৰরাহপুরিসাদিরূপে চ, রজতমত্তে চ <span class="bld">রূপিযং।</span></p>
<p class="bodytext"><a name="para904"></a><span class="paranum">৯০৪</span>. <span class="bld">কেস</span>সদ্দো পুব্বো যস্স <span class="bld">পাস</span>সদ্দস্স সো <span class="bld">কেসপুব্বো। চযে</span> সমূহে ৰত্ততি, যথা ‘‘কেসপাসো’’তি, কেসকলাপোত্যত্থো।</p>
<p class="bodytext">অক্খিমজ্ঝে যা ‘‘সূলা’’তি ৰুত্তা। <span class="bld">নক্খত্তে</span> সত্তৰীসতিৰিধে, তদঞ্ঞেসু চ <span class="bld">তারা</span> ইত্থী। <span class="bld">উচ্চতরস্সরে</span> উচ্চতরে সদ্দে <span class="bld">তারো।</span></p>
<p class="bodytext"><a name="para905"></a><span class="paranum">৯০৫</span>. <span class="bld">পত্তে</span> ভাজনসামঞ্ঞে, ভুঞ্জনপত্তে চ। <span class="bld">লোহভেদস্মিং</span> অযোতম্বাদিমযে ভাজনৰিসেসে। <span class="bld">দেহমজ্ঝং</span> উদরং।</p>
<p class="bodytext"><a name="para906"></a><span class="paranum">৯০৬</span>. <span class="bld">ৰেসে</span> সণ্ঠানে। <span class="bld">সিপ্পসালা</span> সিপ্পীনং সালা।</p>
<p class="bodytext"><span class="bld">সম্পত্তি</span> <a name="M0.0536"></a> ধনাদিসম্পত্তি তিৰগ্গসম্পত্তি চ। লক্খিযা কতপুঞ্ঞেহি সেৰিযতি। <span class="bld">ইত্থী</span> ইত্থিৰিসেসো। <span class="bld">দেৰতা</span> সিরীনামিকা একা দেৰধীতা।</p>
<p class="bodytext"><a name="para907"></a><span class="paranum">৯০৭</span>. <span class="bld">যুৰরাজা</span> পিতরি দেৰঙ্গতে রাজভাৰারহো রাজপুত্তো। <span class="bld">খন্দে</span> হরস্স পুত্তে। <span class="bld">সুসু</span> তরুণো।</p>
<p class="bodytext"><span class="bld">মণিভেদে</span> যো লোকে ‘‘সন্তা’’তি ৰুচ্চতি। <span class="bld">অঙ্কুরে</span> রুক্খাদীনং অঙ্কুরে।</p>
<p class="bodytext"><a name="para908"></a><span class="paranum">৯০৮</span>. <span class="bld">ৰেতনং</span> কম্মকারেহি লভিতব্বধনং। মূ<span class="bld">লং</span> মূলধনং। <span class="bld">ৰোহারে</span> ৰাণিজকম্মে।</p>
<p class="bodytext"><span class="bld">ভাজনন্তরং</span> যেন খেল়াদ্যসুচিং পটিগ্গণ্হাতি।</p>
<p class="bodytext"><a name="para909"></a><span class="paranum">৯০৯</span>. অসুভে চ কম্মে সুভে চ কম্মে <span class="bld">দ্বযেপি</span> কম্মে চাতি তীস্বত্থেসু ভাগ্যং ৰুত্তং।</p>
<p class="bodytext"><span class="bld">তরুভেদে</span> অস্সত্থে।</p>
<p class="bodytext"><a name="para910"></a><span class="paranum">৯১০</span>. <span class="bld">ৰিমুত্তিযং</span> <a name="M0.0537"></a> নিব্বানে।</p>
<p class="bodytext">‘‘অযং পুমা’’তি জাননস্স কারণভাৰো <span class="bld">পুমত্তং,</span> তদাদিম্হি।</p>
<p class="bodytext"><a name="para911"></a><span class="paranum">৯১১</span>. <span class="bld">অজ্ঝাযে</span> পরিচ্ছেদে। <span class="bld">দিৰে</span> দেৰলোকে।</p>
<p class="bodytext"><a name="para912"></a><span class="paranum">৯১২</span>. <span class="bld">সপত্তস্মিং</span> অমিত্তে। <span class="bld">রুক্খঙ্গে</span> রুক্খাৰযৰে।</p>
<p class="bodytext"><a name="para913"></a><span class="paranum">৯১৩</span>. <span class="bld">মুখ্যে</span> পধানে। <span class="bld">উপাযে</span> হেতুম্হি। <span class="bld">ৰদনে</span> লপনে। <span class="bld">আদিস্মিং</span> পঠমে।</p>
<p class="bodytext"><span class="bld">ভব্বে</span> ৰিমুত্তারহে, ভৰিতব্বে চ। <span class="bld">গুণাধারে</span> গুণস্স নিস্সযে। <span class="bld">ৰিত্তে</span> ধনে। <span class="bld">বুধে</span> পণ্ডিতে। <span class="bld">দারু</span> দারুক্খন্ধো।</p>
<p class="bodytext"><a name="para914"></a><span class="paranum">৯১৪</span>. <span class="bld">পত্থাদো</span> পত্থো, তুলা, অঙ্গুলীতি পত্থাদি। <span class="bld">ৰিধায</span> উন্নতিযং। <span class="bld">পরিস্সমে</span> খেদে।</p>
<p class="bodytext"><a name="para915"></a><span class="paranum">৯১৫</span>. <span class="bld">সরোরুহে</span> কমলে। <span class="bld">খগন্তরে</span> রুক্খকিমিখাদকসকুণে। <span class="bld">তূরিযন্তরে</span> ৰংসসঙ্খাদিকে।</p>
<p class="bodytext"><a name="para916"></a><span class="paranum">৯১৬</span>. <span class="bld">সংৰেগে</span> উব্বেগে, ৰিম্হযে চ।</p>
<p class="bodytext"><a name="para917"></a><span class="paranum">৯১৭</span>. <span class="bld">তদুপেতনিসায</span> চন্দপ্পভায যুত্তরত্তিযং।</p>
<p class="bodytext"><a name="para918"></a><span class="paranum">৯১৮</span>. <span class="bld">মাসে</span> ততিযমাসে। অতিৰুদ্ধে চ অতিপসত্থে চ।</p>
<p class="bodytext"><a name="para919"></a><span class="paranum">৯১৯</span>. <span class="bld">নিবন্ধে</span> বলক্কারে ‘‘বলগ্গহো’’ত্যাদীসু।</p>
<p class="bodytext"><span class="bld">মত্তিকাভেদো</span> নীলাদিৰণ্ণযুত্তকিত্তিমমত্তিকা। <span class="bld">সিক্কাযং</span> উদককুম্ভাদিৰাহিকে। <span class="bld">নযনামযে</span> চক্খুরোগৰিসেসে।</p>
<p class="bodytext"><a name="para920"></a><span class="paranum">৯২০</span>. <span class="bld">মণ্ডলে</span> <a name="M0.0539"></a> পরিমণ্ডলে। বিম্বিকা লতাজাতি, তস্সা ফলে চ <span class="bld">বিম্বং।</span></p>
<p class="bodytext"><a name="para921"></a><span class="paranum">৯২১</span>. <span class="bld">পথে</span> অঞ্জসে।</p>
<p class="bodytext"><a name="para922"></a><span class="paranum">৯২২</span>. <span class="bld">সন্তি</span> নিব্বানং। <span class="bld">নিভে</span> সদিসে।</p>
<p class="bodytext"><span class="bld">চাপে</span> ধনুম্হি <span class="bld">ইস্সাসং। উসুনো</span> সরস্স <span class="bld">খেপকম্হি</span> পেরকে <span class="bld">ইস্সাসো।</span></p>
<p class="bodytext"><a name="para923"></a><span class="paranum">৯২৩</span>. <span class="bld">বাল</span>সদ্দো তীসু। কুত্রত্থেসু? <span class="bld">আদিৰযসা</span> পঠমৰযেন <span class="bld">সমঙ্গিনি</span> সমন্নাগতে চ। <span class="bld">অপণ্ডিতে</span> মূল়্হে চ।</p>
<p class="bodytext"><span class="bld">সোণিতে</span> লোহিতে। <span class="bld">তম্বং</span> উদুম্বরং। <span class="bld">অনুরত্তো</span> অনুরাগযুত্তো পুগ্গলো। <span class="bld">রঞ্জিতং</span> রঙ্গরঞ্জিতং।</p>
<p class="bodytext"><a name="para924"></a><span class="paranum">৯২৪</span>. <span class="bld">ৰিরল়ে</span> নিরন্তরে। <span class="bld">কিসে</span> অথূলে। <span class="bld">হিমে</span> তুহিনে।</p>
<p class="bodytext"><a name="para925"></a><span class="paranum">৯২৫</span>. <span class="bld">গুল়ভেদো</span> <a name="M0.0540"></a> যো লোকে ‘‘সক্খরা’’তি ৰুচ্চতি। <span class="bld">কঠলে</span> সিলাখণ্ডে।</p>
<p class="bodytext"><a name="para926"></a><span class="paranum">৯২৬</span>. <span class="bld">তিখিণে</span> তিক্খে। <span class="bld">ব্যত্তে</span> ছেকে। <span class="bld">রোগমুত্তে</span> নিরোগে।</p>
<p class="bodytext"><span class="bld">খত্তিযে</span> মুদ্ধাভিসিত্তে। <span class="bld">নরনাথে</span> তদঞ্ঞস্মিং। <span class="bld">পভুম্হি</span> ইস্সরে।</p>
<p class="bodytext"><a name="para927"></a><span class="paranum">৯২৭</span>. <span class="bld">ধঞ্ঞকরণং</span> ধঞ্ঞমদ্দনট্ঠানং। <span class="bld">কক্কে</span> নহানচুণ্ণে। <span class="bld">নীচে</span> অধমে। সেতেপি <span class="bld">খলো।</span></p>
<p class="bodytext"><a name="para928"></a><span class="paranum">৯২৮</span>. ব্রহ্মচারী চ গহট্ঠো চ ৰানপ্পত্থো চ ভিক্খু চাতি <span class="bld">ব্রহ্মচারীগহট্ঠাদি, তপোধনে</span> পিযসীলে।</p>
<p class="bodytext"><span class="bld">কঠিনে</span> কক্খল়ে। <span class="bld">নিদ্দযে</span> নিক্করুণে।</p>
<p class="bodytext"><a name="para929"></a><span class="paranum">৯২৯</span>. কনিট্ঠো <a name="M0.0541"></a> চ কনিযো চাতি এতে তীসু। কুত্রত্থেসু? অত্যপ্পে, অতিযুৰেপি।</p>
<p class="bodytext">ইট্ঠে, নিস্সারে চ অগরুম্হি চাতি এতেস্বত্থেসু তীসু।</p>
<p class="bodytext"><a name="para930"></a><span class="paranum">৯৩০</span>. অধোভাগে চ হীনে চ। <span class="bld">দন্তচ্ছদে</span> দন্তাৰরণে।</p>
<p class="bodytext"><span class="bld">পারিচরিযাযং</span> উপট্ঠাকে।</p>
<p class="bodytext"><a name="para931"></a><span class="paranum">৯৩১</span>. <span class="bld">রতনে</span> দ্বিৰিদত্থিকে। <span class="bld">গণে</span> সমূহে যথা ‘‘কেসহত্থো’’তি। <span class="bld">সোণ্ডায</span> করিকরে। <span class="bld">ভন্তরং</span> তেরসমনক্খত্তং।</p>
<p class="bodytext"><span class="bld">আৰাটে</span> কাসুযং। <span class="bld">উদপানং</span> অন্ধু, যত্র জলং ঘটিযন্তেন উদ্ধরিত্বা পিৰন্তি।</p>
<p class="bodytext"><a name="para932"></a><span class="paranum">৯৩২</span>. পঠমং পমুখঞ্চাতি ইদং অভিধানদ্বযং আদিম্হি পধানে ৰত্ততি।</p>
<p class="bodytext"><span class="bld">ৰজ্জভেদো</span> উভযতলং তূরিযং।</p>
<p class="bodytext"><a name="para933"></a><span class="paranum">৯৩৩</span>. <span class="bld">থিরংসো</span> <a name="M0.0542"></a> থিরকোট্ঠাসো।</p>
<p class="bodytext"><span class="bld">খন্ধভারো</span> খন্ধেন ৰহিতব্বো ভারো। <span class="bld">আদি</span>না কটিভারাদযো গহিতা। যস্মা পলসতং তুলা, ৰীসতিতুলা ভারো, তস্মা <span class="bld">‘‘দ্বিসহস্সপলে’’</span>তি ৰুত্তং।</p>
<p class="bodytext"><a name="para934"></a><span class="paranum">৯৩৪</span>. <span class="bld">মন্দিরে</span> গেহে। <span class="bld">রোগভেদে</span> খযরোগে। <span class="bld">অপচযম্হি</span> ৰিদ্ধংসনে, ৰিনাসে চ।</p>
<p class="bodytext"><span class="bld">সাপদে</span> ব্যগ্ঘাদিকে দুট্ঠমিগে। <span class="bld">সপ্পে</span> উরগে। <span class="bld">কুরূরে</span> কক্খল়ে।</p>
<p class="bodytext"><a name="para935"></a><span class="paranum">৯৩৫</span>. <span class="bld">সজ্জদুমে</span> অস্সকণ্ণরুক্খে। <span class="bld">রুক্খে</span> রুক্খমত্তে।</p>
<p class="bodytext"><span class="bld">সোতে</span> কণ্ণে। <span class="bld">যজনে</span> পূজনে। <span class="bld">সুতিযং</span> সৰনক্রিযাযং।</p>
<p class="bodytext"><a name="para936"></a><span class="paranum">৯৩৬</span>. পেতো <a name="M0.0543"></a> চ পরেতোচাতি ইমে <span class="bld">মতে</span> কালঙ্কতে চ <span class="bld">পেতযোনিজে</span> পেতযোনিসম্ভৰে সিযুং।</p>
<p class="bodytext"><span class="bld">খ্যাতে</span> পাকটে। <span class="bld">হট্ঠে</span> পহট্ঠে।</p>
<p class="bodytext"><a name="para937"></a><span class="paranum">৯৩৭</span>. <span class="bld">অধিপ্পাযে</span> অজ্ঝাসযে।</p>
<p class="bodytext"><span class="bld">পক্খে</span> সকুণাদীনং পক্খে। <span class="bld">দলে</span> রুক্খাদীনং ছদে। <span class="bld">ভাজনে</span> লোহমযাদিকে। ‘‘সোগতে’’তি ইদং ‘‘ভাজনে’’তি ইমস্স ৰিসেসনং। <span class="bld">সোগতে</span> সুগতস্স সন্তকে ভাজনেত্যত্থো।</p>
<p class="bodytext"><a name="para938"></a><span class="paranum">৯৩৮</span>. <span class="bld">সুট্ঠুকতে</span> সম্মা কতে কম্মনি।</p>
<p class="bodytext"><span class="bld">অনুকম্পাযারহে</span> দুক্খিতসত্তে।</p>
<p class="bodytext"><a name="para939"></a><span class="paranum">৯৩৯</span>. <span class="bld">ধনিম্হি</span> <a name="M0.0544"></a> সদ্দে।</p>
<p class="bodytext"><a name="para940"></a><span class="paranum">৯৪০</span>. <span class="bld">ৰিহিতে</span> ৰিধাতব্বে।</p>
<p class="bodytext"><span class="bld">অঞ্জসে</span> মগ্গে। <span class="bld">ৰিসিখা</span> রচ্ছা। <span class="bld">পন্তিযং</span> পাল়িযং।</p>
<p class="bodytext"><a name="para941"></a><span class="paranum">৯৪১</span>. <span class="bld">গগনে</span> আকাসে। <span class="bld">ব্যসনে</span> ৰিপত্তিযং।</p>
<p class="bodytext"><span class="bld">নেত্তরোগে</span> চক্খুরোগৰিসেসে। <span class="bld">ছদিম্হি</span> গেহাদীনং ছদনে।</p>
<p class="bodytext"><a name="para942"></a><span class="paranum">৯৪২</span>. <span class="bld">সঙ্ঘট্টনে</span> দ্বিন্নং অন্তরভূতে। পুন <span class="bld">সন্ধী</span>তি পদপূরণত্থং ৰুত্তং। <span class="bld">অতিসন্তে</span> অতিসমিতে।</p>
<p class="bodytext"><a name="para943"></a><span class="paranum">৯৪৩</span>. <span class="bld">যাপনা</span> <a name="M0.0545"></a> যাপনকারকো কবল়ীকারাহাররসো। <span class="bld">দিত্তি</span> জলনং। <span class="bld">বলং</span> থামো।</p>
<p class="bodytext"><a name="para944"></a><span class="paranum">৯৪৪</span>. <span class="bld">কুচ্ছি</span> উদরং। <span class="bld">ওৰরকো</span> গেহৰিসেসো।</p>
<p class="bodytext"><span class="bld">খণ্ডনে</span> ছেদনে। <span class="bld">ইতিৰুত্তে চ কম্মনী</span>তি ‘‘ইতি এৰং মযা পুব্বে চরিত’’ন্তি ৰত্তব্বে সুভাসুভকম্মে। ‘‘অতিৰত্তে চ কম্মনী’’তিপি পাঠো, অতীতকালে পৰত্তকম্মনীত্যত্থো।</p>
<p class="bodytext"><a name="para945"></a><span class="paranum">৯৪৫</span>. <span class="bld">চিত্তকে</span> নলাটে কতকাল়াদিবিন্দুম্হি <span class="bld">রুক্খভেদে</span> মরীচপ্পমাণম্বিলরুক্খে, যস্স ফলেন অম্বিলসূপং পচন্তি। <span class="bld">তিলকাল়কে</span> তংতংসরীরাৰযৰে সঞ্জাততিলসণ্ঠানে কাল়কে।</p>
<p class="bodytext"><span class="bld">বোধে</span> বুজ্ঝনে। <span class="bld">পত্তি</span> লাভো, পাপুণঞ্চ।</p>
<p class="bodytext"><a name="para946"></a><span class="paranum">৯৪৬</span>. <span class="bld">আযুম্হি</span> জীৰিতে। <span class="bld">হদযঙ্গানিলে</span> উরোগমৰাতে।</p>
<p class="bodytext"><span class="bld">ৰসে</span> <a name="M0.0546"></a> আযত্ততাযং। <span class="bld">ৰেদে</span> চতুব্বিধৰেদে। <span class="bld">ইচ্ছা</span> আরম্মণিচ্ছা।</p>
<p class="bodytext"><a name="para947"></a><span class="paranum">৯৪৭</span>. <span class="bld">সিরসট্ঠিম্হি</span> সিরসো অট্ঠিম্হি। <span class="bld">ঘটাদিসকলে</span> ঘটাদিখণ্ডে।</p>
<p class="bodytext"><a name="para948"></a><span class="paranum">৯৪৮</span>. <span class="bld">ৰেণ্বাদিসাখাজালস্মি</span>ন্তি ৰেণুআদীনঞ্চ অঞ্ঞমঞ্ঞসংসগ্গে সাখাসমূহে। <span class="bld">লগ্গকেসে</span> তাপসাদীনং লগ্গকেসে। <span class="bld">আলযে</span> তণ্হাযং।</p>
<p class="bodytext"><span class="bld">ৰধে</span> মারণে। <span class="bld">রক্খিতস্মিং</span> কম্মনি, কত্তরি চ।</p>
<p class="bodytext"><a name="para949"></a><span class="paranum">৯৪৯</span>. <span class="bld">থিযং</span> ইত্থিযং। <span class="bld">পিযে</span> সামিকে। <span class="bld">মনুঞ্ঞে</span> মনসো তোসনজনকে। <span class="bld">গৰক্খে</span> সীহপঞ্জরে।</p>
<p class="bodytext"><a name="para950"></a><span class="paranum">৯৫০</span>. <span class="bld">কিং</span> সদ্দো পুচ্ছনত্থাদীসু সলিঙ্গো। ৰিকপ্পত্থাদীসু তু অব্যযং।</p>
<p class="bodytext"><span class="bld">সসদ্ধে</span> <a name="M0.0547"></a> সদ্ধায সহিতে। <span class="bld">নিৰাপে</span> পেতাদীনং কত্তব্বপূজাদানে। <span class="bld">পচ্চযে</span> সদ্দহনে <span class="bld">সদ্ধা।</span></p>
<p class="bodytext"><a name="para951"></a><span class="paranum">৯৫১</span>. <span class="bld">অট্ঠিস্মিং</span> ‘‘পনসবীজং তালবীজ’’ন্ত্যাদীসু। সুক্কে চ <span class="bld">বিজং।</span></p>
<p class="bodytext"><span class="bld">পূযে</span> পক্কৰণসঞ্জাতে। <span class="bld">অগ্গতো</span> পুরতো। <span class="bld">দিসাদো</span> সূরিযুগ্গমনদিসাযং। সা হি দিসানং আদিভূতা, ‘‘দিসা’’তি ৰা দিসাৰিসেসো। <span class="bld">আদি</span>না পুব্বজাদীনং গহণং।</p> 
<p class="bodytext"><a name="para952"></a><span class="paranum">৯৫২</span>. <span class="bld">আগমনে</span> অসন্তুপ্পত্তিক্রিযাযং। <span class="bld">দীঘাদিনিকাযস্মিং</span> দীঘনিকাযমজ্ঝিমনিকাযাদিকে।</p>
<p class="bodytext"><a name="para953"></a><span class="paranum">৯৫৩</span>. <span class="bld">দেৰরুক্খো</span> সিরীসো। <span class="bld">সন্ততিযং</span> ৰংসে।</p>
<p class="bodytext"><span class="bld">উত্তরৰিপরীতে</span> অসেট্ঠে, ইমস্মিং অত্থে <span class="bld">ন</span>কারো পটিসেধত্থো। <span class="bld">সেট্ঠে</span> উত্তমে। ইমস্মিং অত্থে পটিসেধত্থোৰ <span class="bld">ন</span>কারো। ‘‘অনু উত্তর’’ন্তি ছেদো চ ৰিঞ্ঞেয্যো।</p>
<p class="bodytext"><a name="para954"></a><span class="paranum">৯৫৪</span>. <span class="bld">সত্তিসম্পত্তিযং</span> <a name="M0.0548"></a> পভাৰাদীহি সত্তীহি সম্পত্তিযং। <span class="bld">কন্তিমত্তে</span> কমনীযমত্তে। সূরৰীরিযেসুপি <span class="bld">ৰিক্কমো।</span></p>
<p class="bodytext"><span class="bld">পটিবিম্বে</span> পতিরূপকে। <span class="bld">পভাযং</span> আলোকে।</p>
<p class="bodytext"><a name="para955"></a><span class="paranum">৯৫৫</span>. ঘম্মো নিদাঘো চাতি দ্বে অভিধানানি। <span class="bld">সেদজলে</span> কাযতো মুত্তে।</p>
<p class="bodytext"><span class="bld">কন্তনে</span> ছেদনে। <span class="bld">ৰিকপ্পে</span> ৰিতক্কে। <span class="bld">সজ্জনে</span> হত্থাদীনং সজ্জনে।</p>
<p class="bodytext"><a name="para956"></a><span class="paranum">৯৫৬</span>. <span class="bld">দেসো</span> দেসৰিসেসো। <span class="bld">অঙ্গ</span>সদ্দো পুংবহুত্তে। ‘‘বহুম্হী’’তিপি পাঠো। <span class="bld">অঙ্গ</span>সদ্দো বহুত্তে দেসেত্যত্থো। <span class="bld">ৰপুম্হি</span> সরীরে <span class="bld">অঙ্গং।</span> অৰযৰে হেতুম্হি চ <span class="bld">অঙ্গং।</span></p>
<p class="gatha1"><span class="bld">‘‘অঙ্গং</span> গত্তন্তিকোপায-পতিকেস্ব’প্পধানকে।</p>
<p class="gathalast">অঙ্গদেসৰিসেসম্হি, অঙ্গা সম্বোধনে’ব্যয’’ন্তি॥ –</p>
<p class="bodytext"><span class="bld">নানত্থসঙ্গহে।</span></p>
<p class="bodytext"><span class="bld">চেতিযদুমে</span> পূজেতব্বভূতে রুক্খে অস্সত্থাদো।</p>
<p class="bodytext"><a name="para957"></a><span class="paranum">৯৫৭</span>. <span class="bld">সাধুপুরিসে</span> <a name="M0.0549"></a> সপ্পুরিসে। <span class="bld">কপ্পনে</span> হত্থাদীনং কপ্পনে। ‘‘সজ্জনে সজ্জনা কপ্পনায’’ন্তি <span class="bld">নানত্থসঙ্গহো।</span></p>
<p class="bodytext"><span class="bld">সুপনে</span> নিদ্দাযং। <span class="bld">সুত্তে</span> অজাগরিতে। <span class="bld">ৰিঞ্ঞাণে</span> সুত্তস্স ৰিঞ্ঞাণে চিত্তে <span class="bld">তং</span> সুপিনৰচনং। দস্সনে চ <span class="bld">সুপিনং।</span></p>
<p class="bodytext"><a name="para958"></a><span class="paranum">৯৫৮</span>. <span class="bld">পচ্চক্খে</span> সম্মুখে। <span class="bld">সন্নিধানে</span> পযোগে, ৰিধানে চ। <span class="bld">ভিয্যো</span>সদ্দো পহূতরত্থে <span class="bld">সো</span> পুমা।</p> 
<p class="bodytext"><a name="para959"></a><span class="paranum">৯৫৯</span>. <span class="bld">ৰিসলিত্তসরে</span> ৰিসেন লেপিতসরে <span class="bld">দিদ্ধো</span> পুমা। <span class="bld">লিত্তে</span> লেপিতব্বসামঞ্ঞে।</p>
<p class="bodytext"><span class="bld">ৰাসে</span> ৰসনে। <span class="bld">ধূমাদিসঙ্খারে</span> গন্ধচুণ্ণধূমাদিনা অভিসঙ্খারে। <span class="bld">সম্পটিচ্ছনে</span> পটিগ্গহণে।</p>
<p class="bodytext"><a name="para960"></a><span class="paranum">৯৬০</span>. <span class="bld">সুপ্পগব্ভে</span> ৰচনসূরে।</p>
<p class="bodytext"><span class="bld">মধুচ্ছিট্ঠে</span> মদনে, যেন দীপম্পি জালেন্তি। <span class="bld">ওদনসম্ভৰে</span> ভুত্তোদনতো পতিতে লামকসম্মতে ওদনবিন্দুম্হি।</p>
<p class="bodytext"><a name="para961"></a><span class="paranum">৯৬১</span>. <span class="bld">সুরভিম্হি</span> <a name="M0.0550"></a> সুগন্ধে।</p>
<p class="bodytext">উপ্পত্তিযং উদ্ধঙ্গমনে চ <span class="bld">উগ্গমনং।</span></p>
<p class="bodytext"><a name="para962"></a><span class="paranum">৯৬২</span>. <span class="bld">লূখে</span> সমলে, কক্খল়ে চ। <span class="bld">নিট্ঠুরৰাচাযং</span> অকণ্ণসুখৰচনে।</p>
<p class="bodytext"><span class="bld">অম্বুৰেগে</span> অম্বুনো উদকস্স ৰেগে সোতে।</p>
<p class="bodytext"><a name="para963"></a><span class="paranum">৯৬৩</span>. <span class="bld">তপ্পরে</span> তপ্পধানে। <span class="bld">কৰচে</span> উরচ্ছদে। <span class="bld">ৰারৰাণে</span> চম্মমযে যুদ্ধালঙ্কারে চ। <span class="bld">নিম্মোকে</span> সপ্পানং জিণ্ণচম্মনি।</p>
<p class="bodytext"><a name="para965"></a><span class="paranum">৯৬৫</span>. <span class="bld">পদানে</span> দানে। <span class="bld">সেলে</span> পব্বতে।</p>
<p class="bodytext"><a name="para966"></a><span class="paranum">৯৬৬</span>. <span class="bld">লোহে</span> <a name="M0.0551"></a> কাল়াযসে সত্থং। <span class="bld">সঞ্চযে</span> সমূহে সত্থো। যথা ‘‘সকটসত্থো’’ত্যাদি। <span class="bld">ৰত্তনে</span> পৰত্তনে।</p>
<p class="bodytext"><a name="para967"></a><span class="paranum">৯৬৭</span>. <span class="bld">ৰলযে</span> কটকে।</p>
<p class="bodytext"><a name="para968"></a><span class="paranum">৯৬৮</span>. <span class="bld">কণ্ডে</span> ৰাণে। <span class="bld">ৰাপিম্হি</span> দীঘিকাদিকাযং। <span class="bld">দুপ্ফস্সে</span> দুক্খসম্ফস্সে। <span class="bld">ককচে</span> খরপত্তে।</p>
<p class="bodytext"><a name="para969"></a><span class="paranum">৯৬৯</span>. <span class="bld">সুরায</span> কাদম্বরিযং, যায পীতায মত্তা সত্তা অনাগমনীযৰত্থূসুপি গচ্ছন্তি। <span class="bld">রথঙ্গে</span> চক্কে। কামুপধিআদীসু চতূসু উপধীসু চ <span class="bld">উপধি,</span> অনিত্থী।</p>
<p class="bodytext"><a name="para970"></a><span class="paranum">৯৭০</span>. <span class="bld">দব্বে</span> <a name="M0.0552"></a> ধনাদিকে। <span class="bld">ভূভেদো</span> ৰত্থাদি। <span class="bld">মহারাজে</span> চতূসু মহারাজেসু একস্মিং মহারাজে। <span class="bld">নরে</span> সত্তে।</p>
<p class="bodytext"><a name="para971"></a><span class="paranum">৯৭১</span>. <span class="bld">আপণে</span> কযৰিক্কযট্ঠানে। <span class="bld">সম্ভারে</span> উপকরণে। ‘‘রথো সীলপরিক্খারো, ঝানক্খো চক্কৰীরিযো’’তি <span class="note">[সং॰ নি॰ ৫.৪]</span> এত্থ অলঙ্কারো <span class="bld">‘‘পরিক্খারো’’</span>তি ৰুত্তো।</p>
<p class="bodytext"><a name="para972"></a><span class="paranum">৯৭২</span>. <span class="bld">ৰোহারস্মিং</span> রথসকটাদিৰোহারে। <span class="bld">উপট্ঠিতগিরা</span> সদ্দতো অত্থতো চ পাকটগিরা।</p>
<p class="bodytext"><a name="para973"></a><span class="paranum">৯৭৩</span>. <span class="bld">ৰচনাৰযৰে</span>তি ৰাক্যাৰযৰে। হেতুদাহরণাদিযুত্তস্স সম্বন্ধত্থস্স ৰচনসমূহস্স অৰযৰে। <span class="bld">মূলে</span> লোভাদিকে। <span class="bld">কারণে</span> লোভাদিতো অঞ্ঞস্মিং কারণে। <span class="bld">পাচানলস্মিং</span> উদরট্ঠে ভুত্তপাচনে কম্মজতেজস্মিং। রোগভেদেপি <span class="bld">গহণী।</span></p>
<p class="bodytext"><a name="para974"></a><span class="paranum">৯৭৪</span>. <span class="bld">সংযমে</span> <a name="M0.0553"></a> চক্খাদিন্দ্রিযসংযমে।</p>
<p class="bodytext"><a name="para975"></a><span class="paranum">৯৭৫</span>. <span class="bld">মুদ্দিকস্স</span> রুক্খস্স রসে চ। <span class="bld">পুপ্ফস্স</span> সব্বস্স পুপ্ফস্স রসে চ। <span class="bld">খুদ্দে</span> মক্খিকাকতে চ <span class="bld">মধু</span> পুন্নপুংসকং।</p>
<p class="gatha1">‘‘মধু খুদ্দে জলে খীরে, মজ্জে পুপ্ফরসে মধু।</p>
<p class="gathalast">রচ্ছে চিত্তে ৰসন্তে চ, জীৰসাকে মধুদ্দুমে’’তি॥ –</p>
<p class="bodytext"><span class="bld">নানত্থসঙ্গহে।</span></p>
<p class="bodytext"><span class="bld">উল্লোচে</span>তি সেয্যাদীনং উপরিভাগে রজোপাতনিৰারণত্থং ঠপিতে দুস্সমযাদিকে।</p>
<p class="bodytext"><a name="para976"></a><span class="paranum">৯৭৬</span>. <span class="bld">অপৰগ্গে</span> নিব্বানে। <span class="bld">সুধাযং</span> দেৰতানং ভোজনে।</p>
<p class="gatha1">‘‘অমতং যঞ্ঞসেসস্মিং, পীযূসে সলিলে ঘতে।</p>
<p class="gatha2">অযাচিতে চ মোক্খে চ, ধন্বন্তরিসুধাসিসু।</p>
<p class="gathalast">অমতো অমতা সিৰা-গল়ো ঝামলকীসু চে’’তি <span class="note">[মেদিনীকোস ১৬.৭৭-৮ গাথাযম্পি]</span>॥</p>
<p class="bodytext"><span class="bld">নানত্থসঙ্গহে</span> ৰুত্তং। <span class="bld">মোহে</span> অৰিজ্জাযং। <span class="bld">তিমিরে</span> অন্ধকারে। <span class="bld">সঙ্খ্যা</span> গণনৰিসেসো। <span class="bld">গুণে</span> ততিযে গুণে।</p>
<p class="bodytext"><a name="para977"></a><span class="paranum">৯৭৭</span>. <span class="bld">খরে</span> <a name="M0.0554"></a> ফরুসে। <span class="bld">অকারিযে</span> অকত্তব্বে। <span class="bld">পুরিসে</span> পুল্লিঙ্গে। <span class="bld">সুকতে</span> কুসলে ধম্মে <span class="bld">পুঞ্ঞং পণ্ডকে</span> নপুংসকে। <span class="bld">পৰনে</span> পূতে।</p>
<p class="bodytext"><a name="para978"></a><span class="paranum">৯৭৮</span>. <span class="bld">অসিনিদ্ধো</span> সুক্খো। <span class="bld">সঙ্গে</span> লগ্গে।</p>
<p class="bodytext"><a name="para979"></a><span class="paranum">৯৭৯</span>. <span class="bld">লঞ্ছনে</span> পটিবিম্বে। <span class="bld">সীমা</span> মরিযাদো। <span class="bld">পকারো</span> তুল্যো।</p>
<p class="bodytext"><a name="para980"></a><span class="paranum">৯৮০</span>. <span class="bld">মন্তনে</span> চতুক্কণ্ণাদিকে। <span class="bld">ব্যসনে</span> ভোগব্যসনাদিকে। <span class="bld">ৰিপত্তিযং</span> অনত্থে।</p>
<p class="bodytext"><a name="para981"></a><span class="paranum">৯৮১</span>. <span class="bld">রংসিভেদো</span> <a name="M0.0555"></a> পুব্বে উদযতো সূরিযস্স রংসিৰিসেসো। <span class="bld">অব্যত্তরাগে</span> কিঞ্চিরত্তে। <span class="bld">লোহিতে</span> রত্তে।</p>
<p class="bodytext"><span class="bld">পকতানিৰত্তে</span> পকতিতো অনিৰত্তনে। ‘‘পকতিযঞ্চ অনিৰত্তনে চা’’তিপি অত্থো। <span class="bld">নস্সনক্খরে</span>তি ৰিনাসনক্খরে। <span class="bld">নস্স</span> অদস্সনে অক্খরে।</p>
<p class="gatha1">‘‘অনুবন্ধো পকত্যাদো, দোসুপ্পাদে ৰিনস্সরে।</p>
<p class="gathalast">সুসুমুখ্যানুসারেসু, পকতস্সা’নুৰত্তনে’’তি <span class="note">[অমর ২৩.৯৮ গাথাযম্পি পস্সিতব্বং]</span>॥ –</p>
<p class="bodytext"><span class="bld">নানত্থসঙ্গহে।</span></p>
<p class="bodytext"><a name="para982"></a><span class="paranum">৯৮২</span>. <span class="bld">অৰতরণে</span> ওতরণে। <span class="bld">তিত্থস্মিং</span> নদ্যাদীনং তিত্থে। <span class="bld">ৰিৰরে</span> ৰিৰরণে। <span class="bld">ইঙ্গিতে</span> সীসচলনাদিকে।</p>
<p class="bodytext"><a name="para983"></a><span class="paranum">৯৮৩</span>. <span class="bld">খত্তা</span> খত্তিযতো সঞ্জাতে <span class="bld">সুদ্দিত্থিতনযে</span> সুদ্দিত্থিযা পুত্তে চ। <span class="bld">তিব্বম্হি</span> অধিমত্তে চ। <span class="bld">সো</span> উগ্গো। <span class="bld">অগ্গো</span> সেট্ঠো। <span class="bld">ধিতি</span> ৰীরিযং।</p>
<p class="bodytext"><a name="para984"></a><span class="paranum">৯৮৪</span>. <span class="bld">পভাতে</span> পচ্চূসে। <span class="bld">নিরোগে</span> রোগমুত্তে। <span class="bld">সজ্জে</span> সঙ্গতে, আধারেপি চ। ‘‘সজ্জুত্তো সন্নদ্ধে সঙ্গতেপি চে’’তি <span class="bld">নানত্থসঙ্গহে। দক্খো</span> ছেকো। যুত্তেপি কল্লং। <span class="bld">কূটচরিযাযং</span> সঠচরিযাযং।</p>
<p class="bodytext"><a name="para985"></a><span class="paranum">৯৮৫</span>. <span class="bld">পক্খিভেদো</span> পারাৰতপ্পমাণো পক্খী। যস্মিং গেহে পলিনা পতিতে অসুভনিমিত্তং করোন্তি। <span class="bld">পারাৰতে</span> কলরৰে।</p>
<p class="bodytext"><span class="bld">সরদব্ভূতে</span> সরদকালে সম্ভূতে। <span class="bld">অপ্পগব্ভে</span> কাতরৰচনে।</p>
<p class="bodytext"><a name="para986"></a><span class="paranum">৯৮৬</span>. <span class="bld">কঠিনে</span> কক্খল়ে। <span class="bld">সাহসো</span> বলক্কারো। <span class="bld">অপ্পিযে</span> অমনাপে। <span class="bld">চীরে</span> নন্তকে, ৰাকে চ <span class="bld">চীরং।</span></p>
<p class="bodytext"><a name="para987"></a><span class="paranum">৯৮৭</span>. <span class="bld">মিগভেদে</span> <a name="M0.0557"></a> কুক্কুরপ্পমাণে মিগে। <span class="bld">পটাকাযং</span> ধজে। <span class="bld">মোচং</span> পসিদ্ধং, <span class="bld">কদলী ঈ</span>কারন্তো। <span class="bld">দক্খিণা</span> কম্মফলং সদ্দহিত্বা দাতব্বং দানং।</p>
<p class="bodytext"><a name="para988"></a><span class="paranum">৯৮৮</span>. <span class="bld">উপ্পাতে</span> ভূতৰিকতিযং। <span class="bld">ৰেস্সানরে</span> অগ্গিম্হি।</p>
<p class="bodytext"><a name="para989"></a><span class="paranum">৯৮৯</span>. <span class="bld">পোতৰাহে</span> তলকৰাহে। <span class="bld">নিযন্তরি</span> পাজিতরি।</p>
<p class="bodytext"><a name="para990"></a><span class="paranum">৯৯০</span>. <span class="bld">রোধনে</span> আৰরণে।</p>
<p class="bodytext"><a name="para991"></a><span class="paranum">৯৯১</span>. <span class="bld">ভাজনে</span> ৰিলীৰমযাদিকে। <span class="bld">পরিযত্তি</span> পরিযাপুণনং সিক্খনং, পরিযাপুণিতব্বা ৰা সিক্খিতব্বা। <span class="bld">জরাসিথিলচম্মস্মিং</span> জরায কারণভূতায সিথিলচম্মনি। <span class="bld">উদরঙ্গে</span> উদরচম্মরাজিযং।</p>
<p class="bodytext"><a name="para992"></a><span class="paranum">৯৯২</span>. ৰিদারিতাদীসু <a name="M0.0558"></a> তীসুপি ৰাচ্চলিঙ্গিকং। <span class="bld">উপজাপে</span> চতুত্থোপাযে।</p>
<p class="bodytext"><a name="para993"></a><span class="paranum">৯৯৩</span>. <span class="bld">গামসন্দোহে</span> গামসমূহে। <span class="bld">পরিধি</span> পরিৰেসো সূরিযাদিগেহং। <span class="bld">আগমে</span> বুদ্ধৰচনে। <span class="bld">লেখে</span> ৰাচিতলেখে।</p>
<p class="bodytext"><a name="para994"></a><span class="paranum">৯৯৪</span>. <span class="bld">অযোমযৰিজ্ঝনকণ্টকো</span> সূঝাদিৰিজ্ঝনং। <span class="bld">গুণুক্কংসে</span> গুণাতিসযে। <span class="bld">ৰিভৰে</span> ভোগে। সম্পত্তি, সম্পদাতি চ অভিধানদ্বযং।</p> 
<p class="bodytext"><a name="para995"></a><span class="paranum">৯৯৫</span>. <span class="bld">ভূ</span> পথৰী। যোগ্যাদীসু তীস্বত্থেসু তীসু। <span class="bld">যোগ্যে</span> অনুচ্ছৰিকে। <span class="bld">যুত্তে</span> সঙ্গতে। <span class="bld">অদ্ধো অ</span>দ্ধসদ্দো <span class="bld">ভাগে</span> সমভাগে, অসমভাগে চ। তত্র সমে <span class="bld">অদ্ধং।</span> ইতরত্র <a name="M0.0559"></a> অদ্ধো অদ্ধম্পি, <span class="bld">পথে</span> মগ্গে <span class="bld">অদ্ধা</span> পুমে। কালেপি <span class="bld">অদ্ধা</span> পুমে। <span class="bld">একংসে</span> নিচ্ছযে। চতুরম্বণে <span class="bld">করীসং</span> ৰুত্তং।</p>
<p class="bodytext"><a name="para996"></a><span class="paranum">৯৯৬</span>. <span class="bld">উসভে</span> গৰসতজেট্ঠকে গৰে। সেট্ঠেসু চ <span class="bld">উসভো।</span> ৰীসযট্ঠিযং <span class="bld">উসভং। তন্তি</span> বুদ্ধৰচনং। <span class="bld">পন্তি</span> আল়ি।</p>
<p class="bodytext"><a name="para997"></a><span class="paranum">৯৯৭</span>. <span class="bld">ইত্থিনিমিত্তে</span> ইত্থিযা অঙ্গজাতে। <span class="bld">কিলঞ্জে</span> ৰিলীৰমযে। <span class="bld">সো কট</span>সদ্দো কতে তীসু।</p>
<p class="gatha1">‘‘কটো সোণিক্রিযাকারে,</p>
<p class="gatha2">কিলঞ্জে’তিসযে সিৰে।</p>
<p class="gatha3">সমযে গজগণ্ডে চ,</p>
<p class="gathalast">কটা ৰিপ্পলিযং মতা’’তি <span class="note">[মেদিনীকোস ১১.৩]</span>॥ –</p>
<p class="bodytext"><span class="bld">ৰোপালিতো।</span> ‘‘সমযে চ ক্রিযাকারে, কিলঞ্জে চ সরে কটো’’তি <span class="bld">তিকণ্ডসেসো</span> <span class="note">[তিকণ্ডসেস ৩.৩.৯৩]</span><span class="bld">। মন্দিরালিন্দৰত্থুনি</span> গেহস্স আলিন্দভাগে ৰত্থুম্হি।</p>
<p class="bodytext"><a name="para998"></a><span class="paranum">৯৯৮</span>. <span class="bld">মথিতে</span> গোরসৰিসেসে। <span class="bld">সূচিফলে</span> অম্বিলপত্তফলে। <span class="bld">দুদ্দসেতরে</span> পস্সিতুং অদুক্করে।</p>
<p class="bodytext"><a name="para999"></a><span class="paranum">৯৯৯</span>. <span class="bld">অন্তরীপং</span> <a name="M0.0560"></a> জলমজ্ঝথলং। <span class="bld">পজ্জোতো</span> পদীপো। <span class="bld">বন্ধো</span> সম্বন্ধো। <span class="bld">মিহিতে</span> ঈসংহসিতে।</p>
<p class="bodytext"><a name="para1000"></a><span class="paranum">১০০০</span>. <span class="bld">থিযং</span> ইত্থিসামঞ্ঞে। ইত্থিলিঙ্গেতি ৰা অত্থো। <span class="bld">দারে</span> ভরিযাযং। <span class="bld">সুরে</span> দেৰতাযং, দেৰতাৰিসেসে ৰা। <span class="bld">ৰাসুদেৰে</span> নারাযনে। <span class="bld">অন্তকে</span> ৰসৰত্তিনি। <span class="bld">অসিতে</span> কাল়ৰণ্ণে।</p>
<p class="bodytext"><a name="para1001"></a><span class="paranum">১০০১</span>. <span class="bld">উপট্ঠানে</span> পারিচরিযাযং, সেৰনে চ। <span class="bld">অঞ্ঞরোপনে</span> অভংসভাৰস্স অঞ্ঞস্স তংসভাৰরোপনে। <span class="bld">সক্কো সক্ক</span>সদ্দো। <span class="bld">ইন্দে</span> দেৰরাজে <span class="bld">সক্কো।</span> জনপদে <span class="bld">সক্কা।</span> সাকিযে চ খমে তীসু।</p>
<p class="bodytext"><a name="para1002"></a><span class="paranum">১০০২</span>. ৰজ্জনত্থাদীসু তীসু <span class="bld">পরিহারো।</span> পঞ্হৰিস্সজ্জনেপি <span class="bld">পরিহারো। দ্বিজে</span> ব্রাহ্মণে। ৰেস্সেপি <span class="bld">অরিযো।</span></p>
<p class="bodytext"><a name="para1003"></a><span class="paranum">১০০৩</span>. <span class="bld">সুংসুমারে</span> <a name="M0.0561"></a> নক্কে। <span class="bld">উলূপিনি</span> চণ্ডমচ্ছৰিসেসে। <span class="bld">উদ্দালপাদপে</span> সেলুরুক্খে, যস্স ফলানি অতিপিচ্ছলানি।</p>
<p class="bodytext"><a name="para1004"></a><span class="paranum">১০০৪</span>. <span class="bld">পিযকে</span> পীতসালে। <span class="bld">কণ্ডে</span> সরে। খিপনে <span class="bld">অসনং। অসু</span> খেপনে। <span class="bld">যুগে</span> রথযুগাদো। <span class="bld">ৰিকারো</span> ৰিকতি। <span class="bld">অন্তিকে</span> সমীপে।</p>
<p class="bodytext"><a name="para1005"></a><span class="paranum">১০০৫</span>. <span class="bld">লৰিত্তে</span> দাত্তে। <span class="bld">অজ্ঝেসনা</span> সক্কারপুব্বিকা আযাচনা।</p>
<p class="bodytext"><a name="para1006"></a><span class="paranum">১০০৬</span>. <span class="bld">মকচিৰত্থে</span> যং লোকে ‘‘চক্কূ’’তি ৰুচ্চতি, ‘‘সাণৰত্থ’’ন্তিপি একে। <span class="bld">গন্থে</span> সদ্দসত্থাদিকে। <span class="bld">লেপ্যাদিকম্মনি</span> চিত্তকারাদীহি কতরূপে।</p>
<p class="bodytext"><a name="para1007"></a><span class="paranum">১০০৭</span>. <span class="bld">পুঞ্ঞৰতি</span> <a name="M0.0562"></a> পুগ্গলে। <span class="bld">ভূসণ্হকরণিযং</span> সুধালেপকানং দারুমযহত্থে।</p>
<p class="bodytext"><a name="para1008"></a><span class="paranum">১০০৮</span>. <span class="bld">পাযিতে</span> পাতব্বে, ‘‘ৰাযিতে’’তিপি পাঠো। ‘‘দযিতে’’তিপি ক্বচি দিস্সতি।</p>
<p class="bodytext"><a name="para1009"></a><span class="paranum">১০০৯</span>. <span class="bld">লোহিতাদিম্হি</span> ৰণ্ণৰিসেসে। <span class="bld">রঞ্জনে</span> ‘‘মুখরাগো’’ত্যাদীসু। <span class="bld">পৰুদ্ধদরিযং</span> মহাদরিযং।</p>
<p class="bodytext"><a name="para1010"></a><span class="paranum">১০১০</span>. <span class="bld">কসেরুস্স ফলে</span> সকণ্টকস্স ফলে। <span class="bld">মগ্গসমাগমে</span> চচ্চরে। <span class="bld">বহুলাযং</span> ‘‘ফালাতী’’ইতি খ্যাতে। দোসে তু <span class="bld">এল়</span>মীরিতং।</p>
<p class="bodytext"><a name="para1011"></a><span class="paranum">১০১১</span>. <span class="bld">অধিকরণে</span> <a name="M0.0563"></a> অধিকরণকারকে। <span class="bld">পত্তাধারো</span> ভাজনস্স আধারো। <span class="bld">আলৰালকে</span> তরুসেকত্থং তরুমূলৰিচিতে সোব্ভজলাধারে। <span class="bld">অগভেদো</span> রুক্খভেদো, সো চ মহাসত্তেন তেমিযরাজকুমারকালে ভুত্তরুক্খো। তত্র <span class="bld">কারা</span> ইত্থী। <span class="bld">কারো</span>পি সক্কারে, দ্বীসু। বন্ধনালযে পন <span class="bld">কারা</span>যেৰ।</p>
<p class="bodytext"><a name="para1012"></a><span class="paranum">১০১২</span>. <span class="bld">মেঘপাসাণে</span> ঘনোপলে। <span class="bld">কুণ্ডিকাযং</span> ভিঙ্গারে। <span class="bld">পদাতিস্মিং</span> চতুত্থসেনঙ্গে।</p>
<p class="bodytext"><a name="para1013"></a><span class="paranum">১০১৩</span>. <span class="bld">ছিদ্দা</span>দীনি তীণি অভিধানানি সুসিরে চ <span class="bld">দূসনে</span> অপরাধে চ তীসু সিযুং। <span class="bld">মুচ্চিতে</span> মুচ্চিতব্বে।</p>
<p class="bodytext"><a name="para1014"></a><span class="paranum">১০১৪</span>. <span class="bld">হত্থিলিঙ্গে</span> হত্থিসণ্ঠানসকুণে। <span class="bld">মদে</span> নাগমদে।</p>
<p class="bodytext"><a name="para1015"></a><span class="paranum">১০১৫</span>. <span class="bld">অত্থঙ্গমে</span> <a name="M0.0564"></a> ৰিনাসে। <span class="bld">নিগমুব্ভূতে</span> নিগমেসঞ্জাতৰত্থুম্হি। <span class="bld">আপণোপজীৰিনি</span> আপণেন জীৰিতৰুত্তিযং কত্তরি।</p>
<p class="bodytext"><a name="para1016"></a><span class="paranum">১০১৬</span>. <span class="bld">হরিতস্মিং</span> সুকপত্তৰণ্ণে। <span class="bld">পণ্ণে</span> ছদমত্তে।</p>
<p class="bodytext"><a name="para1017"></a><span class="paranum">১০১৭</span>. <span class="bld">ফলম্হি</span> রুক্খাদীনং ফলমত্তে। <span class="bld">তং পক্ক</span>ৰচনং। <span class="bld">নাসমুখে</span> নাসাভিমুখে চ পরিণতে চ তীসু।</p>
<p class="bodytext"><span class="bld">আজীৰনে</span> জীৰিতৰুত্তিযং। <span class="bld">পিণ্ডনে</span> রাসিকরণে। <span class="bld">গোল়কে</span> ৰট্টলে।</p>
<p class="bodytext"><a name="para1018"></a><span class="paranum">১০১৮</span>. <span class="bld">পরিব্বযে</span> ৰেতনে। <span class="bld">কম্মাদিকে</span> কম্মৰট্টৰিপাকৰট্টকিলেসৰট্টে। <span class="bld">ৰট্টলে</span> বুব্বুল়সণ্ঠানে। <span class="bld">পচ্চাহারে</span> পটিৰচনাহারে।</p>
<p class="bodytext"><a name="para1019"></a><span class="paranum">১০১৯</span>. <span class="bld">ৰিকতে</span> <a name="M0.0565"></a> ৰিকতিযং, ৰিরূপে ৰা।</p>
<p class="bodytext"><a name="para1020"></a><span class="paranum">১০২০</span>. <span class="bld">সব্যম্হি</span> অদক্খিণে। <span class="bld">চারু</span> মনুঞ্ঞং। <span class="bld">সরব্যে</span> সরেন ৰিজ্ঝিতব্বে ফলকাদো। <span class="bld">চিহনে</span> লক্খণে।</p>
<p class="bodytext"><a name="para1021"></a><span class="paranum">১০২১</span>. <span class="bld">সমসিপ্পীনং</span> সমানসিপ্পীনং গণে <span class="bld">সেণী</span> ইত্থী। <span class="bld">আৰল়িযং</span> পন্তিযং। <span class="bld">সুধাযং</span> লেপে। <span class="bld">ধূলিযং</span> রজসি। <span class="bld">ৰাসচুণ্ণকে</span> ৰাসযোগ্গচুণ্ণে।</p>
<p class="bodytext"><a name="para1022"></a><span class="paranum">১০২২</span>. <span class="bld">অতিপসত্থে</span> পসত্থস্স জো, <span class="bld">অতিৰুড্ঢে</span> ৰুড্ঢস্স। <span class="bld">তক্কে</span> গোরসৰিসেসে। <span class="bld">হোতী</span>তি ক্রিযাপদং।</p>
<p class="bodytext"><a name="para1023"></a><span class="paranum">১০২৩</span>. <span class="bld">পণে</span> জূতকারাদীনং কম্মনি। <span class="bld">কণ্হে</span> কাল়ে।</p>
<p class="bodytext"><a name="para1024"></a><span class="paranum">১০২৪</span>. <span class="bld">সম্ভৰে</span> <a name="M0.0566"></a> সুক্কে। <span class="bld">অমেজ্ঝে</span> অপৰিত্তে।</p>
<p class="bodytext"><a name="para1025"></a><span class="paranum">১০২৫</span>. <span class="bld">ইক্কে</span> বহুলোমে কাল়মিগে। <span class="bld">বল়িসে</span> মচ্ছৰেধনে। <span class="bld">সেলভেদে</span> ৰঙ্কনামকে পব্বতে।</p>
<p class="bodytext"><a name="para1026"></a><span class="paranum">১০২৬</span>. <span class="bld">কুণপম্হি</span> মতকাযে। <span class="bld">অদ্ধম্হি</span> সমদ্ধভাগে, তেনাহ <span class="bld">‘‘পুরিসে’’</span>তি, ‘‘পুরিসে’’তি চ যেভুয্যপ্পৰত্তিং সন্ধায ৰুত্তং, তেনাহ ‘‘ৰা খণ্ডং সকলং পুমে’’তি।</p>
<p class="bodytext"><a name="para1027"></a><span class="paranum">১০২৭</span>. <span class="bld">সংৰরীমুখে</span> রত্তিযা আদিম্হি।</p>
<p class="bodytext"><a name="para1030"></a><span class="paranum">১০৩০</span>. <span class="bld">দেৰভেদো</span> <a name="M0.0567"></a> কুম্ভণ্ডো নাম যক্খো। <span class="bld">ৰল্লিজাতিযং</span> যস্সা ফলানি উক্খলিপ্পমাণানি হোন্তি। <span class="bld">চতুত্থংসে</span> চতুত্থভূতে কোট্ঠাসে। <span class="bld">পদে</span> চরণে। <span class="bld">পচ্চন্তসেলে</span> পব্বতপাদে।</p>
<p class="bodytext"><a name="para1031"></a><span class="paranum">১০৩১</span>. <span class="bld">লোহন্তরে</span> সেতলোহে। <span class="bld">বহুম্হি</span> বহুৰচনে। <span class="bld">কম্মারভণ্ডভেদে</span> ‘‘তূ’’ইতি খ্যাতে। <span class="bld">খটকে</span> কুঞ্চিকপাণিম্হি।</p>
<p class="bodytext"><a name="para1032"></a><span class="paranum">১০৩২</span>. <span class="bld">দোণিযং</span> কট্ঠমযে ধঞ্ঞমানিকে। <span class="bld">অধিট্ঠিতিযং</span> উপরিট্ঠানে। <span class="bld">ঠানে</span> ঠানমত্তে।</p>
<p class="bodytext"><a name="para1034"></a><span class="paranum">১০৩৪</span>. কোট্ঠাসভেদস্মিং <a name="M0.0568"></a> ‘‘ৰক্কং হদয’’ন্ত্যাদীসু <span class="note">[ম॰ নি॰ ১.১১০]</span>। <span class="bld">ৰঙ্কে</span> কুটিল্যে। দিব্বচক্খুপুব্বেনিৰাসানুস্সতিআসৰক্খযসঙ্খাতা তিস্সো ৰিজ্জা, <span class="bld">আদি</span>না অট্ঠ ৰিজ্জা গহিতা। <span class="bld">বুদ্ধিযং</span> ঞাণে।</p>
<p class="bodytext"><a name="para1035"></a><span class="paranum">১০৩৫</span>. <span class="bld">অনাকুলে</span> আকুলরহিতে। <span class="bld">সিলোকে</span> অনুট্ঠুভাদো। <span class="bld">অদ্ধে</span> ভাগে। তীসু <span class="bld">পজ্জো পজ্জ</span>সদ্দো।</p>
<p class="bodytext"><a name="para1036"></a><span class="paranum">১০৩৬</span>. <span class="bld">রুক্খভেদস্মিং</span> উদকপ্পসাদনফলে। <span class="bld">কিত্তিমে</span> করণেন নিপ্ফত্তে। <span class="bld">ৰিধেয্যে</span> ৰচনগ্গাহিনি। <span class="bld">পুব্বম্হি</span> পূযে।</p>
<p class="bodytext"><a name="para1037"></a><span class="paranum">১০৩৭</span>. <span class="bld">লদ্ধত্থরক্খণে</span> <a name="M0.0569"></a> লদ্ধস্স ধনাদিকস্স অত্থস্স রক্খণে। <span class="bld">নিযোজনে</span> পেসনে। <span class="bld">কারিযে</span> ফলে।</p>
<p class="bodytext"><a name="para1038"></a><span class="paranum">১০৩৮</span>. <span class="bld">অস্সাসপ্পত্তে</span> লদ্ধস্সাসে। <span class="bld">বোধিদুমে</span> অম্হাকং ভগৰতো বোধিরুক্খে। <span class="bld">কুরূরে</span> কক্খল়কারকে। <span class="bld">নেসাদম্হি</span> মিগমচ্ছাদিলুদ্দে।</p>
<p class="bodytext"><a name="para1039"></a><span class="paranum">১০৩৯</span>. <span class="bld">লগ্গস্মিং</span> সঙ্গে। <span class="bld">মজ্ঝম্হি</span> উদরে। <span class="bld">ভাগে</span> অসমদ্ধভাগে। <span class="bld">ধনিম্হি</span> মহদ্ধনে।</p>
<p class="bodytext"><a name="para1040"></a><span class="paranum">১০৪০</span>. <span class="bld">গহনে</span> সঙ্করে। <span class="bld">সসন্তানে</span> অত্তনো নিযকজ্ঝত্তসন্তানে। ৰিসযগোচরানং ৰিসেসো ৰুত্তো।</p>
<p class="centered">গাথাদ্ধৰণ্ণনা নিট্ঠিতা।</p>
<p class="bodytext"><a name="para1041"></a><span class="paranum">১০৪১</span>. <span class="bld">ভুৰনে</span> <a name="M0.0570"></a> কামভৰাদিকে। <span class="bld">জনে</span> পাণিম্হি। <span class="bld">যসে</span> কিত্তিযং। <span class="bld">পজ্জে</span> অনুট্ঠুভাদো। <span class="bld">রুক্খে</span> রুক্খভেদে।</p>
<p class="bodytext"><a name="para1042"></a><span class="paranum">১০৪২</span>. <span class="bld">ৰটো</span> ৰটরুক্খো। <span class="bld">ৰাযসে</span> কাকে। <span class="bld">বকে</span> সেতপত্তে। <span class="bld">অৰসরো</span> অৰকাসো। <span class="bld">অহং</span> দিনং। <span class="bld">কুচে</span> নারিথনে। <span class="bld">অব্ভে</span> মেঘে।</p>
<p class="bodytext"><a name="para1043"></a><span class="paranum">১০৪৩</span>. <span class="bld">উচ্ছঙ্গে</span> পল্লঙ্কোপরিভাগে। <span class="bld">লক্খণে</span> ঞাপকে।</p>
<p class="bodytext"><span class="bld">দিট্ঠোভাসেসু</span> দস্সনে, ওভাসে চাতি অত্থেসু।</p>
<p class="bodytext"><a name="para1044"></a><span class="paranum">১০৪৪</span>. <span class="bld">সূরংসূসু</span> সূরিযে, কিরণে চ। <span class="bld">দমে</span> দমনে। <span class="bld">মানং</span> মানৰিসেসো। <span class="bld">সানু</span> পব্বতসানু।</p>
<p class="bodytext"><a name="para1045"></a><span class="paranum">১০৪৫</span>. <span class="bld">তাপো</span> <a name="M0.0571"></a> সূরিযসন্তাপো। <span class="bld">সপচে</span> চণ্ডালে, সং সুনখং পচতীতি <span class="bld">সপচো। পসু</span> চতুপ্পদো। <span class="bld">কুরুঙ্গো</span> অজিনযোনি। <span class="bld">উলূকো</span> কোটরসকুণো। <span class="bld">ইন্দো</span> সক্কো। ‘‘মহিন্দে গুগ্গুলুলূক-পলগ্গাহেসু কোসিযো’’তি <span class="bld">অমরসীহো।</span></p>
<p class="bodytext"><a name="para1046"></a><span class="paranum">১০৪৬</span>. <span class="bld">মাণৰো</span> মচ্চো। <span class="bld">অত্তা</span> সরীরাধিপতিদেৰতা। <span class="bld">সিরে</span> উত্তমঙ্গে। <span class="bld">তিপুম্হি</span> কাল়লোহে।</p>
<p class="bodytext"><a name="para1047"></a><span class="paranum">১০৪৭</span>. <span class="bld">বলি</span> ভাগদেয্যো। <span class="bld">হত্থো</span> পাণি। <span class="bld">অংসু</span> ভা। <span class="bld">দন্তে</span> রদে। <span class="bld">ৰিপ্পে</span> ব্রাহ্মণে। <span class="bld">অণ্ডজে</span> অণ্ডসঞ্জাতে। <span class="bld">পজ্জে</span> অনুট্ঠুভাদো। <span class="bld">আননং</span> মুখং। <span class="bld">আচারো</span> অসীতিমহাৰত্তাদি। <span class="bld">ধঞ্ঞঙ্গে</span> ভিন্নতণ্ডুলে। <span class="bld">সুখুমে</span> অণুম্হি। ‘‘লৰলেসকণাণৰো’’তি হি <span class="bld">অমরসীহেন</span> সুখুমপরিযাযো <span class="bld">কণো</span> ৰুত্তো।</p>
<p class="bodytext"><a name="para1048"></a><span class="paranum">১০৪৮</span>. <span class="bld">থূণা</span> <a name="M0.0572"></a> গেহাদীনং পধানদারু। <span class="bld">জল়ত্তং</span> মূল়্হত্তং। <span class="bld">কুম্মাসো</span> মাসৰিকতি। <span class="bld">ব্যঞ্জনং</span> তদঞ্ঞব্যঞ্জনং। <span class="bld">ফোটো</span> নাম যস্মিং পূযে ৰিপরীতে দুক্খৰেদনা নত্থি। <span class="bld">কপোলো</span> নাম মুখচূল়িকানং অন্তরট্ঠানং। <span class="bld">মূল্যে</span> মূলধনে।</p>
<p class="bodytext"><a name="para1049"></a><span class="paranum">১০৪৯</span>. ভাসপক্খী চ পক্খী চ <span class="bld">ভাসপক্খিনো,</span> তেসু, ‘‘সকুন্তো পক্খিভেদেপি, ভাসপক্খি ৰিহঙ্গমে’’তি হি ‘‘ভাসন্তং সুন্দরাকারে, ভাসন্তো ভাসপক্খিনী’’তি চ <span class="bld">ৰোপালিতো।</span> ‘‘সকুন্তো ভাসপক্খিনী’’তিপি পাঠো। <span class="bld">ভাগ্যে</span> সুভাসুভাৰহে কম্মনি। <span class="bld">ৰিধানে</span> করণে।</p>
<p class="bodytext"><a name="para1050"></a><span class="paranum">১০৫০</span>. যো আকাসং অব্ভুগ্গন্ত্বা পুন ওতরিত্বা উদকব্ভন্তরে মচ্ছে গণ্হাতি, সো নীলসকুণো <span class="bld">চাতকো</span> নাম। <span class="bld">এণে</span> এণীমিগখ্যাতে। <span class="bld">সরো</span> কণ্ডো। <span class="bld">সেদে</span> সেদনে, <span class="bld">সিদ</span> পাকে। <span class="bld">পাকো</span> পচনং। ভিক্খুভেদে ‘‘গণপূরকো’’ত্যাদীসু। <span class="bld">চযে</span> সমূহে।</p>
<p class="bodytext"><a name="para1051"></a><span class="paranum">১০৫১</span>. <span class="bld">পুঞ্জে</span> <a name="M0.0573"></a> পিণ্ডে। মেসো উসভো মেথুনং কক্কটো সীহো কঞ্ঞা তুলা ৰিচ্ছিকো ধনু মকরো কুম্ভো মীনোতি <span class="bld">মেসাদি। লোণে</span> লৰণুত্তমে। <span class="bld">সংৰট্টে</span> ৰিনাসকপ্পে। <span class="bld">কমুকে</span> তম্বূলফলরুক্খে।</p>
<p class="bodytext"><a name="para1052"></a><span class="paranum">১০৫২</span>. <span class="bld">অমতে</span> দেৰতাভোজনে। <span class="bld">লেপে</span> সুদ্ধসক্খরচুণ্ণাদিমযে। <span class="bld">সত্থে</span> দীঘদণ্ডে সত্থৰিসেসে। <span class="bld">নজ্জন্তরে</span>তি গঙ্গা যমুনা অচিরৰতী সরভূ মহীতি পঞ্চসু মহানদীসু পঞ্চমায মহানদিযং। <span class="bld">ভুৰি</span> পথৰিযং। <span class="bld">ক্রিযা</span> নারীসিঙ্গারভাৰজা ক্রিযা। <span class="bld">ৰিলাসো</span> পন তদঞ্ঞজো। <span class="bld">অত্রজে</span> পুত্তে।</p>
<p class="bodytext"><a name="para1053"></a><span class="paranum">১০৫৩</span>. <span class="bld">কুথো</span> হত্থিপিট্ঠত্থরণং। <span class="bld">ৰেণী</span> নারীনং কেসকলাপো। ‘‘পৰেণী ৰেণী কুথযো’’তি হি <span class="bld">ৰোপালিতো।</span> ‘‘পৰেণী কুলৰেণীসূ’’তিপি ক্বচি পাঠো। <span class="bld">ৰুত্তি</span> ভৰনং <a name="M0.0574"></a>। <span class="bld">ৰুত্তা</span> ৰুত্তন্তো। <span class="bld">ৰেতনে</span> কম্মেন লদ্ধব্বে। <span class="bld">ভরণে</span> পোসনে, ধারণে চ।</p>
<p class="bodytext"><a name="para1054"></a><span class="paranum">১০৫৪</span>. <span class="bld">মরিযাদ</span>সদ্দো দ্বীসু। <span class="bld">সত্তা</span> ৰিজ্জমানতা। <span class="bld">সমিদ্ধি</span> সম্পত্তি। <span class="bld">সোপ্পে</span> নিদ্দাযং। <span class="bld">ৰুত্তি</span> জীৰিতৰুত্তি।</p>
<p class="bodytext"><a name="para1055"></a><span class="paranum">১০৫৫</span>. <span class="bld">কুচ্ছা</span> গরহা। <span class="bld">অপৰাদো</span> অৰণ্ণৰাদো, অভূতাক্খানম্পি। <span class="bld">ধঞ্ঞে</span> ধঞ্ঞৰিসেসে, যস্স সীসং অঙ্গুট্ঠপ্পমাণং দীঘঞ্চ। <span class="bld">পিযঙ্গু</span> গন্ধদব্বং। <span class="bld">মোক্খে</span> নিব্বানে। <span class="bld">সিৰে</span> কল্যাণে।</p>
<p class="bodytext"><a name="para1056"></a><span class="paranum">১০৫৬</span>. <span class="bld">রঞ্জনে</span> কাসাযাদিরঞ্জনে। <span class="bld">সূরতে</span> মেথুনে। <span class="bld">ৰাসে</span> ৰসনক্রিযাযং।</p>
<p class="bodytext"><a name="para1057"></a><span class="paranum">১০৫৭</span>. <span class="bld">পত্থে</span> মানতুম্বে। <span class="bld">নাল়ে</span> উপ্পলাদীনং নাল়ে। <span class="bld">পিপাসাযং</span> পাতুমিচ্ছাযং। <span class="bld">ৰুত্তি</span> ভৰনং।</p>
<p class="bodytext"><a name="para1058"></a><span class="paranum">১০৫৮</span>. <span class="bld">পাণ্যঙ্গে</span> <a name="M0.0575"></a> সঙ্খনাভিযং। <span class="bld">চক্কন্তে</span> চক্কস্স অন্তে।</p>
<p class="gatha1">‘‘নাভি পাণ্যঙ্গঙ্গে খেত্তে, চক্কন্তচক্কৰত্তিসু।</p>
<p class="gathalast">নাভি পধানে কত্থূরি-মংসে চ ক্বচি কিত্তিতো’’তি॥ –</p>
<p class="bodytext"><span class="bld">ৰোপালিতো।</span></p>
<p class="bodytext"><a name="para1059"></a><span class="paranum">১০৫৯</span>. <span class="bld">অন্তরে</span>তি দ্বিন্নং অন্তরে। ‘‘ৰীচি সুখতরঙ্গেসূ’’তি <span class="bld">ৰোপালিতো। থিরত্তে</span> থিরভাৰে। ‘‘ধীরত্তে’’তিপি পাঠো, সোযেৰত্থো। <span class="bld">সৰে</span> সৰনে।</p>
<p class="bodytext"><a name="para1060"></a><span class="paranum">১০৬০</span>. <span class="bld">নিস্সযে</span> আধারে।</p>
<p class="bodytext"><a name="para1061"></a><span class="paranum">১০৬১</span>. <span class="bld">ৰিত্তে</span> ধনে। <span class="bld">অঙ্কো</span> লক্খণং। <span class="bld">বুদ্ধি</span> ঞাণং। <span class="bld">খে</span> আকাসে।</p>
<p class="bodytext"><a name="para1062"></a><span class="paranum">১০৬২</span>. <span class="bld">ৰতে</span> <a name="M0.0576"></a> তিত্থিযসমাচারে। <span class="bld">আগুম্হি</span> অপরাধে। <span class="bld">মণি</span> সিলাৰিকতি, মণিসঙ্খাতো ৰা রতনৰিসেসো ইধ <span class="bld">মণি</span> নাম। <span class="bld">হাযনে</span> সংৰচ্ছরে। <span class="bld">ৰুট্ঠি</span> ৰস্সনং।</p>
<p class="bodytext"><a name="para1063"></a><span class="paranum">১০৬৩</span>. <span class="bld">লিপি অ</span>কারাদীনং সন্নিৰেসৰিসেসো। <span class="bld">মোক্খো</span> নিব্বানং। <span class="bld">রতে</span> সূরতে।</p>
<p class="bodytext"><a name="para1064"></a><span class="paranum">১০৬৪</span>. পাপে চ অসুভে চ <span class="bld">রিট্ঠং।</span> অরিট্ঠংপ্যত্র, তব্ভাৰে তত্র <span class="bld">অ</span>কারো। <span class="bld">অপরাধো</span> আদীনৰো। <span class="bld">কেতুম্হি</span> পটাকাযং। <span class="bld">চিহনে</span> লক্খণে। ‘‘ধজো সোণ্ডিকলেসেসু, পটাকাযঞ্চ চিহনে’’তি <span class="bld">ৰোপালিতো।</span></p>
<p class="bodytext"><a name="para1065"></a><span class="paranum">১০৬৫</span>. <span class="bld">দ্বারমত্তেপি</span> বহিদ্বারেপি। ইতো পরং যে অনেকত্থা ৰুচ্চন্তে, তে ৰাচ্চলিঙ্গা। <span class="bld">ফুটে</span> পাকটে।</p>
<p class="bodytext"><a name="para1066"></a><span class="paranum">১০৬৬</span>. <span class="bld">অজ্ঝক্খে</span> <a name="M0.0577"></a> অধিকতে। <span class="bld">জল়ে</span> অঞ্ঞাণে। <span class="bld">লোলুপে</span> অতিতণ্হে। <span class="bld">চলে</span> কম্পিতে।</p>
<p class="bodytext"><a name="para1067"></a><span class="paranum">১০৬৭</span>. <span class="bld">ৰিকতে</span> ৰিরূপে। <span class="bld">কোমলং</span> অকঠিনং। <span class="bld">অতিখিণো</span> কুণ্ঠো।</p>
<p class="bodytext"><a name="para1068"></a><span class="paranum">১০৬৮</span>. <span class="bld">সিতে</span> সেতে। <span class="bld">সূচকো</span> পেসুঞ্ঞকারকো। <span class="bld">অহি</span> সপ্পো। <span class="bld">সক্কে</span> খমে। ‘‘সত্তে’’তি পাঠে পন সত্তিযুত্তেত্যত্থো। <span class="bld">সম্বন্ধে</span> অৰিপ্পযোগে। <span class="bld">অখিলে</span> সকলে।</p>
<p class="bodytext"><a name="para1069"></a><span class="paranum">১০৬৯</span>. <span class="bld">কেৰলং</span> অসম্মিস্সং। <span class="bld">অন্তো</span> অৰসানং। <span class="bld">অধমো</span> নিহীনো। <span class="bld">পণতো</span> বুদ্ধাদীসু নিন্নো। <span class="bld">নিন্নো</span> থলপটিপক্খো।</p>
<p class="bodytext"><a name="para1070"></a><span class="paranum">১০৭০</span>. <span class="bld">সুদ্ধে</span> <a name="M0.0578"></a> অঞ্ঞেন অসম্মিস্সিতে। <span class="bld">পূতে</span> মেজ্ঝে।</p>
<p class="bodytext"><a name="para1071"></a><span class="paranum">১০৭১</span>. <span class="bld">ব্যাপে</span> ব্যাপিতে। <span class="bld">ভাৰিনি</span> অনাগতে ৰত্থুম্হি। <span class="bld">থেরে</span> জিণ্ণে।</p>
<p class="bodytext"><a name="para1072"></a><span class="paranum">১০৭২</span>. <span class="bld">বহু</span>সদ্দো ‘‘একস্মিং, দ্বীসু চ ন পৰত্ততী’’ত্যাদীসুযেৰ পৰত্ততীতি মঞ্ঞমানো <span class="bld">‘‘ত্যাদো’’</span>তি ৰদতি। ‘‘একৰচনং, বহুৰচন’’ন্তি ৰুত্তত্তা পন দ্বীসুপি <span class="bld">বহু</span>সদ্দো ৰত্ততেৰ। আচরিযেন ৰা পরসমযৰচনানি মনসি কত্বা ‘‘ত্যাদো’’তি ৰুত্তং। তিৰিধঞ্হি তত্থ ৰচনং একৰচনং দ্বিৰচনং বহুৰচনন্তি। সব্বপারিসদত্তা হি ব্যাকরণস্স সব্বেসং ৰাদা কত্থচি কথীযন্তে।</p>
<p class="bodytext">ধী ৰুচ্চতি পঞ্ঞা, সা যস্স অত্থি, স <span class="bld">ধীরো,</span> বুধো। ধানং ৰা ধী, সা যস্সত্থীতি স <span class="bld">ধীরো,</span> ধিতিমন্তো। <span class="bld">ধুতে</span> চলে।</p>
<p class="bodytext"><a name="para1073"></a><span class="paranum">১০৭৩</span>. <span class="bld">যানে</span> <a name="M0.0579"></a> হত্থাদিযানে <span class="bld">যোগ্গং।</span> খমে পন <span class="bld">যোগ্গো।</span></p>
<p class="bodytext"><a name="para1074"></a><span class="paranum">১০৭৪</span>. <span class="bld">ৰুড্ঢে</span> আযুৰুড্ঢে। <span class="bld">কুলজে</span> কুলীনে। <span class="bld">ৰুদ্ধো</span> আযুৰুড্ঢো। <span class="bld">উরু</span> পমাণতো মহন্তো।</p>
<p class="bodytext"><a name="para1075"></a><span class="paranum">১০৭৫</span>. <span class="bld">ৰুত্তে</span> ৰত্তব্বে। <span class="bld">উগ্গতে</span> উদ্ধংগতে। <span class="bld">আদিত্তে</span> অগ্যাদীহি, <span class="bld">গব্বিতে</span> সঞ্জাতমানে।</p>
<p class="bodytext"><a name="para1076"></a><span class="paranum">১০৭৬</span>. <span class="bld">ৰিগতে</span> ৰিগতরাগে। <span class="bld">ৰাযনে</span> ৰীতে পটে। <span class="bld">ভজ্জিতে</span> ধঞ্ঞাদিকে। <span class="bld">ভজ্জ</span> পাকে।</p>
<p class="bodytext"><a name="para1077"></a><span class="paranum">১০৭৭</span>. <span class="bld">চযে</span> <a name="M0.0580"></a> সমূহে। <span class="bld">সমো</span> তুল্যো। <span class="bld">অরি</span> সত্তু। ‘‘সমাদিসূ’’তিপি পাঠো। <span class="bld">ৰীরে</span> অকাতরে সূরে। <span class="bld">রৰিসূরো</span>তি রৰিসূরিযো ‘‘সূরো’’তি ৰুত্তো। <span class="bld">কুদ্ধে</span> কোধসহিতে। <span class="bld">দূসিতে</span> অপ্পিযে।</p>
<p class="bodytext"><a name="para1078"></a><span class="paranum">১০৭৮</span>. <span class="bld">অরিম্হি</span> সত্তুম্হি <span class="bld">দিট্ঠো।</span> ইক্খিতেপি <span class="bld">দিট্ঠো। পোতে</span> বালকে। <span class="bld">ৰতে</span> একন্তসাধনে ৰতকম্মে।</p>
<p class="bodytext"><a name="para1079"></a><span class="paranum">১০৭৯</span>. <span class="bld">সলাকাযং</span> কুসাৰহারে। <span class="bld">দব্বে</span> ৰরহিসতিণে। <span class="bld">খযে</span> উদযব্বযানুপস্সীতি। সকুণেপি <span class="bld">ৰযো</span> ‘‘ৰিসযুত্তন্নভুত্তানং, ৰযানং মরণং ভৰে’’ত্যাদীসু। <span class="bld">গব্বো</span> অভিমানো।</p>
<p class="bodytext"><a name="para1080"></a><span class="paranum">১০৮০</span>. <span class="bld">বিল়ালে</span> <a name="M0.0581"></a> মজ্জারে। <span class="bld">নকুলে</span> অহিসত্তুম্হি। <span class="bld">মন্থনো</span> খীরমন্থনদণ্ডো। <span class="bld">সত্তু</span> তণ্ডুলৰিকতিখজ্জৰিসেসো। <span class="bld">অস্সাদিলোমে</span> অস্সাদীনং লোমে। <span class="bld">ঘাতো</span> মরণং। <span class="bld">রাসি</span> পুঞ্জো।</p>
<p class="bodytext"><a name="para1081"></a><span class="paranum">১০৮১</span>. <span class="bld">গোপগামে</span> গোপালানং গামে। <span class="bld">রৰে</span> সদ্দে। <span class="bld">সারথি</span> পাজিতা। <span class="bld">ৰন্দী</span> থুতিপাঠকো।</p>
<p class="gatha1">‘‘সারথিম্হি তিচ্ছকে চ, পসুতে ৰেদিতেপি চ।</p>
<p class="gathalast">খত্তিযা ব্রাহ্মণিযা জেপি, ৰিসূতো পাদৰন্দিসূ’’তি॥ –</p>
<p class="bodytext"><span class="bld">ৰোপালিতো। পুপ্ফে</span> সুত্তাদিনা অসঙ্খতে। <span class="bld">তদ্দামে</span> পুপ্ফদামে সুত্তাদিনা সঙ্খতে। <span class="bld">সকটে</span> অনে। <span class="bld">হযে</span> অস্সে।</p>
<p class="bodytext"><a name="para1082"></a><span class="paranum">১০৮২</span>. <span class="bld">অচ্চনে</span> পূজাযং। <span class="bld">ভে</span> নক্খত্তে। <span class="bld">নেত্তমজ্ঝে</span> ‘‘সূলা’’তি খ্যাতে। <span class="bld">ওধি</span> মরিযাদো।</p>
<p class="bodytext"><a name="para1083"></a><span class="paranum">১০৮৩</span>. <span class="bld">পুণ্ণতা</span> <a name="M0.0582"></a> পরিপুণ্ণতা। <span class="bld">অৰজ্জং</span> দোসো। মনক্কারেপি <span class="bld">আভোগো। আল়ি</span>সদ্দো ইত্থী। <span class="bld">সখী</span> ৰযসা। <span class="bld">সেতু</span> জলৰারণো, নদ্যাদিমগ্গো চ। <span class="bld">সত্তে</span> সত্তিযুত্তে, থিরেত্যত্থো। ‘‘দল়্হো থূলে ভুসে সত্তে, পগাল়্হেপি দল়্হে মতো’’তি <span class="bld">ৰোপালিতো।</span></p>
<p class="bodytext"><a name="para1084"></a><span class="paranum">১০৮৪</span>. <span class="bld">মোক্খে</span> নিব্বানে, অরহত্তফলেপি। <span class="bld">সামিনি</span> পতিম্হি। <span class="bld">ধারকে</span>তি ধারেতীতি <span class="bld">ধারকো,</span> তত্থ। পোসকেপি <span class="bld">ভত্তা।</span></p>
<p class="bodytext"><a name="para1085"></a><span class="paranum">১০৮৫</span>. <span class="bld">সিখা</span> চূল়া। <span class="bld">পিঞ্ছং</span> পুচ্ছং। <span class="bld">অত্তনি</span> ‘‘সঙ্ঘিকং পুগ্গলিক’’ন্ত্যাদীসু। <span class="bld">খেপে</span> নিন্দাযং।</p>
<p class="bodytext"><a name="para1086"></a><span class="paranum">১০৮৬</span>. <span class="bld">রূপে</span> ৰণ্ণে। <span class="bld">করীসে</span> গূথে।</p>
<p class="bodytext"><a name="para1087"></a><span class="paranum">১০৮৭</span>. <span class="bld">খণ্ডে</span> <a name="M0.0583"></a> সকলে। <span class="bld">পণ্ণে</span> রুক্খাদীনং পণ্ণে। <span class="bld">কণ্ডে</span> সরে। <span class="bld">সলাকা</span> ৰণোপযুত্তা। সুচিনো ভাৰো <span class="bld">সুচিত্তং,</span> তস্মিং। <span class="bld">গতে</span> গমনক্রিযাযং। <span class="bld">‘‘ধাৰ</span> গতিসুদ্ধিয’’ন্তি হি ধাতুপাঠো। <span class="bld">হাৰো</span> ইত্থীনং সিঙ্গারভাৰজক্রিযা। <span class="bld">অৰিজ্জায</span> অঞ্ঞাণে। <span class="bld">মুচ্ছনে</span> ৰিসঞ্ঞিভাৰে।</p>
<p class="bodytext"><a name="para1088"></a><span class="paranum">১০৮৮</span>. <span class="bld">ঘম্মজলং</span> কাযে উণ্হেন সঞ্জাতজলং। <span class="bld">পাকে</span> পচ্চনে। <span class="bld">গোল়ে</span> ‘‘মু-যী’’ইতি খ্যাতে মত্তিকাগুল়কে। <span class="bld">উচ্ছুমযে</span> উচ্ছুরসসঞ্জাতে। <span class="bld">মিত্তে</span> পিযমিত্তে, মিত্তমত্তে ৰা। <span class="bld">সহাযে</span> অত্থচরে। <span class="bld">পভূ</span> অধিপতি। <span class="bld">সো</span> পুল্লিঙ্গো।</p>
<p class="bodytext"><a name="para1089"></a><span class="paranum">১০৮৯</span>. <span class="bld">কুরূরে</span> কক্খল়কম্মন্তে। <span class="bld">পরস্মিং</span> পরট্ঠানে, পরলোকে ৰা। <span class="bld">অত্র</span> ঠানে, লোকে ৰা। <span class="bld">অঙ্কো</span> চিহনং। অপরাধে নাটকপরিচ্ছেদেপি <span class="bld">অঙ্কো। অপৰাদো</span> লোকগরহা। <span class="bld">দেসে</span> দেসৰিসেসে। ‘‘ভৰে জনপদো দেসে, জনে জনপদেপি চে’’তি <span class="bld">ৰোপালিতো।</span></p>
<p class="bodytext"><a name="para1090"></a><span class="paranum">১০৯০</span>. <span class="bld">পজ্জে</span> <a name="M0.0584"></a> সিলোকে। <span class="bld">ৰচীভেদে</span> ব্যত্তৰাচাযং। <span class="bld">অন্বযে</span> সন্তানে। <span class="bld">সরূপস্মিং</span> সমানভাৰে। অধোভাগে চ <span class="bld">তলং।</span></p>
<p class="bodytext"><a name="para1091"></a><span class="paranum">১০৯১</span>. <span class="bld">ৰিলগ্গে</span> কাযমজ্ঝে। <span class="bld">ৰেমজ্ঝে</span> মজ্ঝসামঞ্ঞে। <span class="bld">কুসুমং</span> পসৰং। <span class="bld">উতু</span> ইত্থিপুপ্ফং। <span class="bld">সুব্বতে</span> সুন্দরে ৰতে।</p>
<p class="bodytext"><a name="para1092"></a><span class="paranum">১০৯২</span>. <span class="bld">কোসে</span> লিঙ্গপসিব্বকে। <span class="bld">গব্ভরে</span> গুহাযং। <span class="bld">বিলে</span> কিপিল্লিকাদীনং আৰাসে। <span class="bld">গণ্ডকে</span> খগ্গৰিসাণে। <span class="bld">কদম্বে</span> ‘‘থিন’’ইতি খ্যাতে। <span class="bld">দুমে</span> রুক্খে। <span class="bld">চযে</span> সমূহে।</p>
<p class="bodytext"><a name="para1093"></a><span class="paranum">১০৯৩</span>. <span class="bld">ভে</span> নক্খত্তভেদে। <span class="bld">ধেনুযং</span> সিঙ্গিনিযং। <span class="bld">যোনিযং</span> ইত্থীনং অঙ্গজাতে। <span class="bld">সিরে</span> সীসে।</p>
<p class="bodytext"><a name="para1094"></a><span class="paranum">১০৯৪</span>. <span class="bld">ভোগী</span>সদ্দো <a name="M0.0585"></a> ভোগৰতি পুগ্গলে, উরগে চ। <span class="bld">সিৰো</span> মহিস্সরো। <span class="bld">বলে</span> থামে। <span class="bld">পভাৰে</span> তেজসি। ‘‘ৰীরিযং সুক্কে পভাৰে, তেজো সামত্থিযেস্বপী’’তি <span class="bld">ৰোপালিতো। তেজ</span>সদ্দো পন <span class="bld">তেসু চ</span> যথাৰুত্তেসুপি দ্বীস্বত্থেসু, দিত্তিযঞ্চ ৰত্ততি।</p>
<p class="bodytext"><a name="para1095"></a><span class="paranum">১০৯৫</span>. <span class="bld">সন্ততি</span> আধারো। <span class="bld">খগ্গঙ্গে</span> খগ্গস্স তিখিণাৰযৰে। <span class="bld">সূতে</span> সারথিম্হি। <span class="bld">পটিহারে</span> ৰচনহারে। <span class="bld">‘‘ৰিদ</span> লাভে’’তি ধাত্বত্থতো <span class="bld">ৰিত্তি। পীল়া</span> ৰিবাধা।</p>
<p class="bodytext"><a name="para1096"></a><span class="paranum">১০৯৬</span>. <span class="bld">রৰে</span> সদ্দে। <span class="bld">পলাসে</span> নিত্তণ্ডুলৰীহিম্হি।</p>
<p class="bodytext"><a name="para1097"></a><span class="paranum">১০৯৭</span>. <span class="bld">রুক্খে</span> অম্বট্ঠরুক্খে। পরসমযে পন <span class="bld">বাধা। অধিকপ্পেমে</span> অতিসযপেমে।</p>
<p class="bodytext"><a name="para1098"></a><span class="paranum">১০৯৮</span>. <span class="bld">কেতুম্হি</span> <a name="M0.0586"></a> ধজে। <span class="bld">লেখ্যে</span> লিখিতব্বে লেখে। রাজিযং তু <span class="bld">লেখা।</span></p>
<p class="bodytext"><a name="para1099"></a><span class="paranum">১০৯৯</span>. <span class="bld">সত্থে</span> আৰুধভেদে। <span class="bld">সত্তে</span> পাণিম্হি। <span class="bld">চযে</span> সমূহে।</p>
<p class="bodytext"><a name="para1100"></a><span class="paranum">১১০০</span>. <span class="bld">আল়িযং</span> নদীমগ্গে, জলধারণে চ।</p>
<p class="bodytext"><a name="para1101"></a><span class="paranum">১১০১</span>. <span class="bld">সংসদে</span> সভাযে। <span class="bld">অযন</span>সদ্দো গমনে, পথে চ ৰত্ততি।</p>
<p class="bodytext"><a name="para1102"></a><span class="paranum">১১০২</span>. <span class="bld">রুক্খন্তরে</span> <a name="M0.0587"></a> গণদুমে। <span class="bld">সূরে</span> সূরিযে। <span class="bld">কোণে</span> ৰিদিসাযং। <span class="bld">হযে</span> তুরঙ্গে চ <span class="bld">অস্সো। খন্ধে</span> ভুজসিরে। <span class="bld">অচ্চি</span>সদ্দো <span class="bld">জালাযং</span> অগ্গিজালাযং। <span class="bld">অংসুম্হি</span> তস্স, অঞ্ঞেসঞ্চ অংসুম্হি ৰত্ততি। সো চ <span class="bld">নো পুমে</span> পুল্লিঙ্গে ন ৰত্ততি।</p>
<p class="bodytext"><a name="para1103"></a><span class="paranum">১১০৩</span>. <span class="bld">অভাৰ</span>সদ্দো <span class="bld">নাসে</span> ৰিজ্জমানস্স নাসে। <span class="bld">অসত্ত</span>সদ্দো অৰিজ্জমানত্থে ৰত্ততি। <span class="bld">ভুত্তি</span> ভুঞ্জনক্রিযা। <span class="bld">পাণে</span> আযুম্হি <span class="bld">জীৰং। জনে</span> পাণৰতি <span class="bld">জীৰো।</span></p>
<p class="bodytext"><a name="para1104"></a><span class="paranum">১১০৪</span>. <span class="bld">ছদনে</span> গহাদীনং ছদনে। <span class="bld">রাসি</span> পুঞ্জো, সহধম্মীনং গণো চ।</p>
<p class="gatha1">‘‘নিকাযো নিলযে লক্খ্যে, সংহতানং সমুচ্চযে।</p>
<p class="gathalast">একত্থ ভাজিনি ৰসে, পরমত্তনি ৰুচ্চতে’’তি॥ –</p>
<p class="bodytext"><span class="bld">ৰোপালিতো। যজনে</span> দেৰপূজাযং। <span class="bld">অচ্চনে</span> পূজামত্তে। <span class="bld">দিক্খ</span> মুণ্ডিযোপনযননিযমব্বতাদেসেসু।</p>
<p class="bodytext"><a name="para1105"></a><span class="paranum">১১০৫</span>. করণং <a name="M0.0588"></a> কারো, সো এৰ <span class="bld">কারিকা,</span> ক্রিযা, সকত্থে ণিকো। পজ্জেপি সোযেৰত্থো। <span class="bld">চিহনে</span> লক্খণে। <span class="bld">থীরজে</span> ইত্থীনং উতুম্হি। <span class="bld">পুপ্ফে</span> সুমনে। <span class="bld">ৰানরে</span> মক্কটে।</p>
<p class="bodytext"><a name="para1106"></a><span class="paranum">১১০৬</span>. <span class="bld">অধরে</span> দন্তাৰরণে। <span class="bld">খরভে</span> ‘‘ক-ল-অউ’’ইতি খ্যাতে। লোভপুগ্গলেপি <span class="bld">লুদ্ধো। আৰিলে</span> অনচ্ছে।</p>
<p class="bodytext"><a name="para1107"></a><span class="paranum">১১০৭</span>. <span class="bld">চরম্হি</span> গুত্তপুরিসে।</p>
<p class="bodytext"><a name="para1108"></a><span class="paranum">১১০৮</span>. হাসো চ গন্ধো চ <span class="bld">হাসগন্ধা,</span> তেসু। <span class="bld">গন্ধো</span>ত্র দূরগামী। কল্যাণেপি <span class="bld">চারু। খল</span> চলনে, সঞ্চযে চ, তো, <span class="bld">খলিতো।</span></p>
<p class="bodytext"><a name="para1109"></a><span class="paranum">১১০৯</span>. <span class="bld">ৰক্কলে</span> <a name="M0.0589"></a> রুক্খত্তচে। <span class="bld">অধিরোহে</span> আরোহনক্রিযাযং। <span class="bld">ৰত্থন্তরং</span> ৰিচিত্তরূপং ৰত্থং, যং চীনদেসে সঞ্জাতং।</p>
<p class="bodytext"><a name="para1110"></a><span class="paranum">১১১০</span>. <span class="bld">পটিহারে</span> ‘‘ড-গা’’ইতি খ্যাতে। <span class="bld">মুখে</span> ভত্তাদীনং পৰেসনট্ঠানে। <span class="bld">পেতে</span> পরলোকং গতে। <span class="bld">অপরণ্ণং</span> মুগ্গাদি। <span class="bld">কালো</span> তিংসরত্তিদিৰপরিচ্ছিন্নো।</p>
<p class="bodytext"><a name="para1111"></a><span class="paranum">১১১১</span>. <span class="bld">দোসে</span> কোধে। <span class="bld">ঘাতে</span> মারণে। <span class="bld">মিগাদো</span> চতুপ্পদে। <span class="bld">ছগলে</span> অজে। <span class="bld">অরূপে</span> ফস্সাদিকে। <span class="bld">অব্হযে</span> সঞ্ঞাযং। <span class="bld">দরথে</span> কাযচিত্তসম্ভূতে সন্তাপে। <span class="bld">ভীতি</span> ভযং।</p>
<p class="bodytext"><a name="para1112"></a><span class="paranum">১১১২</span>. <span class="bld">ভারে</span> খন্ধভারাদিকে। <span class="bld">সুজা</span>সদ্দো <span class="bld">দব্বিযং</span> কটচ্ছুযং, <span class="bld">ইন্দজাযাযং</span> সক্কস্স ভরিযাযঞ্চ। <span class="bld">ৰিহাযসে</span> আকাসে।</p>
<p class="bodytext"><a name="para1113"></a><span class="paranum">১১১৩</span>. <span class="bld">মণিকে</span> <a name="M0.0590"></a> মহতি উদকভাজনে। <span class="bld">রতনে</span> অস্মৰিকারে রতনসামঞ্ঞে। <span class="bld">সেলো</span> চন্দনপব্বতো। <span class="bld">আরামে</span> পুপ্ফারামাদিআরামে।</p>
<p class="bodytext">‘‘মলযো দেসে সেলঙ্গপব্বতন্তরে, মলযাতিৰুতাযঞ্চা’’তি <span class="bld">ৰোপালিতো। অঙ্কো</span> চিহনং।</p>
<p class="bodytext"><a name="para1114"></a><span class="paranum">১১১৪</span>. <span class="bld">সপ্পিম্হি</span> ঘতে, তদঞ্ঞে হোতব্বে চ <span class="bld">হৰি।</span></p>
<p class="bodytext">‘‘রহসি চ ৰিচারে চ, ৰিৰেকো জলদোণিয’’ন্তি <span class="bld">ৰোপালিতো।</span></p>
<p class="bodytext"><a name="para1115"></a><span class="paranum">১১১৫</span>. <span class="bld">পৰাহে</span> জলপ্পৰাহে।</p>
<p class="bodytext">‘‘ৰেগো জৰে পৰাহে চ, মহাকালফলেপি চে’’তি <span class="note">[মেদিনীকোস ৩.২৪]</span> <span class="bld">ৰোপালিতো। খিলে</span> অণুখাণুম্হি। <span class="bld">কণে</span> অপ্পে।</p>
<p class="bodytext"><a name="para1116"></a><span class="paranum">১১১৬</span>. <span class="bld">নেত্তন্তে</span> <a name="M0.0591"></a> চক্খুকোণে। <span class="bld">চিত্তকে</span> তিলকে।</p>
<p class="bodytext">‘‘অপাঙ্গং অঙ্গহীনে চ, নেত্তন্তে তিলকেপি চে’’তি <span class="note">[মেদিনীকোস ৩.২৮]</span> <span class="bld">ৰোপালিতো। মুত্তাগুণে</span> সুত্তবন্ধমুত্তাযং। গহণং <span class="bld">গাহো,</span> তস্মিং। <span class="bld">মকুল়ে</span> অপুপ্ফিতে। <span class="bld">রসে</span> লোণরসে।</p>
<p class="bodytext"><a name="para1117"></a><span class="paranum">১১১৭</span>. অগো, নগো চাতি দ্বে অভিধানানি সেলরুক্খেসু ৰত্তন্তি। <span class="bld">স্বপ্পে</span> সুট্ঠু অপ্পে, অপ্পতরেত্যত্থো। <span class="bld">অৰধারণে</span> ‘‘নমনমত্ত’’ন্ত্যাদীসু। <span class="bld">অচ্চনে</span> পূজাযং।</p>
<p class="bodytext"><a name="para1118"></a><span class="paranum">১১১৮</span>. <span class="bld">ছিদ্দে</span> দোসে। <span class="bld">ওতরণং</span> জলতিত্থাদীসু অৰতরণং। <span class="bld">অয্যকে</span> পিতুপিতরি।</p>
<p class="bodytext"><a name="para1119"></a><span class="paranum">১১১৯</span>. <span class="bld">রুক্খে</span> <a name="M0.0592"></a> খগ্গফলে। <span class="bld">সুনে</span> সুনখে। <span class="bld">গন্ধে</span> অধিৰাসনগন্ধে।</p>
<p class="bodytext"><a name="para1120"></a><span class="paranum">১১২০</span>. <span class="bld">কোণে</span> অস্সে। <span class="bld">সৰনে</span> সোতে। <span class="bld">পন্তিযং</span> ৰীথিযং। <span class="bld">ভাগ্যং</span> পুঞ্ঞং। <span class="bld">একদেসো</span> ততিযভাগাদি। <span class="bld">অজপালকে</span> পোক্খরে। ‘‘কুট্ঠং রোগে সুগন্ধে চা’’তি <span class="bld">ৰোপালিতো।</span></p>
<p class="bodytext"><a name="para1121"></a><span class="paranum">১১২১</span>. <span class="bld">সেনাসনে</span> ৰিহারাদিকে। <span class="bld">সেনে</span> পীঠাদিকে। <span class="bld">চুন্দভণ্ডম্হি</span> চুন্দানং উপকরণে। ‘‘ভমো’ম্বুনিগ্গমে ভণ্ডি, চুন্দাখ্যে সিপ্পিযন্তকে’’তি <span class="bld">নানত্থসঙ্গহে</span> ৰোপালিতো। <span class="bld">অংসু</span>সদ্দো ৰত্থাদীনং লোমে, <span class="bld">করে</span> কিরণমত্তে চ। <span class="bld">অব্যযে প</span>কারাদিকে।</p>
<p class="bodytext"><a name="para1122"></a><span class="paranum">১১২২</span>. <span class="bld">খজ্জন্তরে</span> <a name="M0.0593"></a> সূকরৰচ্চসণ্ঠানে ধঞ্ঞৰিকারে। <span class="bld">দিসে</span> রিপুম্হি। <span class="bld">পতি</span> ধৰো। <span class="bld">অরিযো</span> অধিপতি।</p>
<p class="bodytext"><a name="para1123"></a><span class="paranum">১১২৩</span>. <span class="bld">রাগে</span> কসাযাদিকে রাগে।</p>
<p class="bodytext">‘‘রঙ্গো দানে খলে রাগে, তচ্ছে রঙ্গং তিপুম্হি চে’’তি <span class="bld">ৰোপালিতো। পেয্যে</span> উদকাদিকে। <span class="bld">পীতিযং</span> পিৰনক্রিযাযং। ‘‘রক্খণে পীতিযং পান’’ন্তি <span class="bld">ৰোপালিতো। ইণে,</span> উক্খেপনে চ <span class="bld">উদ্ধারো। উম্মারে</span> দ্বারুম্মারে। <span class="bld">এল়ক</span>সদ্দস্স অজস্সাপি ৰাচকত্তা ‘‘এল়কো অজে’’তি ৰুত্তং।</p>
<p class="bodytext"><a name="para1124"></a><span class="paranum">১১২৪</span>. পহরণং <span class="bld">পহারো,</span> পোথনং। পহরতি এত্থাতি <span class="bld">পহারো,</span> যামো, <span class="bld">হাযনো</span> সংৰচ্ছরো। <span class="bld">কুণ্ডিকাযং</span> ‘‘কযা’’ইতি খ্যাতাযং। <span class="bld">আল়্হকে</span> চতুপত্থপ্পমাণে। <span class="bld">ভুসম্হি</span> তণ্ডুলত্তচে।</p>
<p class="bodytext"><a name="para1125"></a><span class="paranum">১১২৫</span>. <span class="bld">আৰাটে</span> <a name="M0.0594"></a> কূপে। <span class="bld">চযে</span> সমূহে চ। <span class="bld">কাসু</span> সা, কারণে, রহসি চ <span class="bld">উপনিসা।</span></p>
<p class="bodytext">‘‘ভৰে উপনিসা ধম্মে, ৰেদন্তেপি রহস্যম্পী’’তি <span class="bld">ৰোপালিতো। পোটগলে</span> ‘‘ফো-খা’’ইতি খ্যাতে। <span class="bld">গুণেতরে</span> অৰজ্জে।</p>
<p class="bodytext"><a name="para1126"></a><span class="paranum">১১২৬</span>. <span class="bld">যুত্তে</span> ‘‘অট্টং ৰিনিচ্ছিনাতী’’ত্যাদীসু। <span class="bld">অট্টালে</span> ‘‘গোপুরট্টেহি সংযুত্ত’’মিচ্চাদীসু। <span class="bld">অট্টিতে</span> ‘‘অট্টস্সরংকরোতী’’ত্যাদীসু। <span class="bld">অট্ট</span> অভিযোগে, <span class="bld">অট্ট</span> অতিক্কমহিংসাসূতি ধাত্বত্থো। <span class="bld">কাননে</span> ৰনে। <span class="bld">উপ্পত্তিযং</span> জননে, ৰিহাযসাগমনে চ।</p>
<p class="bodytext"><a name="para1127"></a><span class="paranum">১১২৭</span>. <span class="bld">লামকে</span> নিহীনে। <span class="bld">খন্ধে</span> রূপাদিকে। <span class="bld">মূলং</span> মূলধনং। <span class="bld">উপদা</span> পহেণকং। অৰত্থাযং, পটস্স অন্তে চ <span class="bld">দসা। ঘাতো</span> মারণং।</p>
<p class="bodytext"><a name="para1128"></a><span class="paranum">১১২৮</span>. <span class="bld">গব্বে</span> <a name="M0.0595"></a> মানে। <span class="bld">ঘটনং</span> সিলেসকরণং। <span class="bld">রাসি</span> পুঞ্জো, এতেসু <span class="bld">ঘট</span>সদ্দো। <span class="bld">অভিহারে</span> পূজাযং। <span class="bld">বন্ধনে</span> ‘‘পাকারচযো’’ত্যাদীসু।</p>
<p class="bodytext"><a name="para1129"></a><span class="paranum">১১২৯</span>. <span class="bld">থোকে</span> অপ্পকে। দানে, হানিযঞ্চ <span class="bld">চাগো।</span> গীৰা, গলো চাতি দ্বে অভিধানানি ইণে সিযুং। ‘‘ইণে গীৰা গলেপি চা’’তিপি পাঠো। <span class="bld">গলে</span> কণ্ঠে।</p>
<p class="bodytext"><a name="para1130"></a><span class="paranum">১১৩০</span>. দণ্ডেপি <span class="bld">সাহসং। পটে</span> ৰত্থৰিসেসে <span class="bld">ভঙ্গং।</span> সাণাদিকে মিস্সিত্বা কতঞ্হি ৰত্থং ‘‘ভঙ্গ’’ন্তি ৰুত্তং। <span class="bld">ছৰকে</span> কল়েৰরে।</p>
<p class="bodytext"><a name="para1131"></a><span class="paranum">১১৩১</span>. <span class="bld">অনঙ্গে</span> মারে। <span class="bld">দুমে</span> করহাটকে।</p>
<p class="bodytext">‘‘মদনো <a name="M0.0596"></a> মারধুত্তর-ৰসন্তদুমসিত্থকে’’তি <span class="bld">ৰোপালিতো। পমাতরি</span> মাতুমাতরি। <span class="bld">ৰেঠে</span> উণ্হীসে চ <span class="bld">ৰেঠনং।</span></p>
<p class="bodytext"><a name="para1132"></a><span class="paranum">১১৩২</span>. <span class="bld">তণ্ডুলেয্যে</span> তিলফলসাকে। <span class="bld">অয্যে</span> সামিনি। <span class="bld">মুত্তি</span> মুচ্চনং।</p>
<p class="bodytext"><a name="para1133"></a><span class="paranum">১১৩৩</span>. <span class="bld">অঙ্কে</span> লক্খণে। <span class="bld">আকারে</span> সীসচলনাদিকে। <span class="bld">ৰপ্পে</span> ৰপ্পনীযবীজে। <span class="bld">তটে</span> তীরে চ <span class="bld">ৰপ্পো,</span> পাকারমূলে, নেত্তজলে, উসুমে চ <span class="bld">ৰপ্পো।</span> অনুঞ্ঞাযং, ৰোহারে চ <span class="bld">সম্মুতি</span>সদ্দো। <span class="bld">অক্খত</span>সদ্দো <span class="bld">লাজাসু</span> ধঞ্ঞৰিকতীসু নপুংসকে।</p>
<p class="bodytext"><a name="para1134"></a><span class="paranum">১১৩৪</span>. <span class="bld">যাগে</span> দেৰপূজাযং, সদাদানে চ <span class="bld">সত্রং। সসু</span> হিংসাযং, ত্রণ, <span class="bld">সত্রং।</span> ওসধিম্হি, চন্দে চ <span class="bld">সোমো।</span></p>
<p class="gatha1">‘‘সোমো কুৰেরে পিতুদেৰতাযং,</p>
<p class="gatha2">ৰসুপ্পভেদে ৰসুধাকরে চ।</p>
<p class="gatha3">দিব্বোসধিসামলতাসমীর-</p>
<p class="gathalast">কপ্পূরনীরেসু চ ৰানরে চা’’তি॥ –</p>
<p class="bodytext"><span class="bld">ৰোপালিতো <a name="M0.0597"></a>। যুগগেহঙ্গে</span>তি পুব্বাপরাযামৰসেন থম্ভানং উপরি ঠপিতে যুগভূতে গেহাৰযৰে। দক্খিণুত্তরাযামৰসেন ঠপিতে গেহঙ্গে <span class="bld">সঙ্ঘাটো।</span></p>
<p class="centered">গাথাপাদৰণ্ণনা নিট্ঠিতা।</p>
<p class="centered">অনেকত্থৰগ্গৰণ্ণনা নিট্ঠিতা।</p>
<p class="title">৪. অব্যযৰগ্গৰণ্ণনা</p>
<p class="bodytext"><a name="para1136-1137"></a><span class="paranum">১১৩৬-১১৩৭</span>. <span class="bld">চিরস্সা</span>দযো চত্তারো চিরত্থকা। চিরায, চিরা চাত্র। <span class="bld">সহা</span>দযোপি চত্তারো সহত্থা। <span class="bld">পুনপ্পুন</span>মাদযো পঞ্চ পুনপ্পুনত্থা। <span class="bld">ৰিনা</span>দযো পঞ্চ ৰজ্জনত্থা।</p>
<p class="bodytext"><a name="para1138"></a><span class="paranum">১১৩৮</span>. বলৰং <a name="M0.0598"></a> সুট্ঠু অতীৰ কিমুত সু অতি এতে ছ অতিসযত্থে। পসংসাযঞ্চ <span class="bld">সুট্ঠু।</span> পঞ্হেপি <span class="bld">কিমুত।</span> আহো কিং কিমু উদাহু কিমুত উদ এতে ছ <span class="bld">ৰিকপ্পে</span> ৰিতক্কে। তত্র <span class="bld">আহো</span>সদ্দো দীঘাদি। ‘‘দিট্ঠো আহো উদাহু চ, ৰিকপ্পত্থে ৰিভাৰনে’’তি হি <span class="bld">ভাগুরি।</span> খাণুরযমাহো পুরিসো। <span class="bld">রুদ্দো</span> তু রস্সাদিমাহ ‘‘ইস্সরেপ্যধিকেপি চ, ৰিকপ্পেৰিম্হযেপ্যহো’’তি। <span class="bld">কিমু</span>সদ্দো রস্সন্তো। কিমাযং খাণু, কিমু পুরিসো। <span class="bld">উদ</span>সদ্দো রস্সাদি। ধূমোযমোদ কাপোতং, সমূহত্থে ণো। <span class="bld">কিঞ্চ</span>সদ্দোপি ৰিকপ্পে। <span class="bld">কিমুত</span>সদ্দো অতিসযেতি ৰুত্তো।</p>
<p class="bodytext"><a name="para1139"></a><span class="paranum">১১৩৯</span>. ভো অরে অম্ভো হম্ভো রে জে অঙ্গ আৰুসো হে হরে এতে দস অব্হানে। <span class="bld">হং হো</span>সদ্দাপ্যত্র। কথং কিংসু ননু কচ্চি নু কিং এতে ছ <span class="bld">সমা</span> সমানত্থা।</p> 
<p class="bodytext"><a name="para1140"></a><span class="paranum">১১৪০</span>. অধুনা, এতরহি, ইদানি, সম্পতি চাতি চত্তারো <span class="bld">ইদানী</span>ত্যত্থে। অঞ্ঞদত্থু তগ্ঘ সসক্কং অদ্ধা কামং জাতু ৰে হৰে এতে অট্ঠ <span class="bld">একংসে</span> একংসত্থে।</p>
<p class="bodytext"><a name="para1141"></a><span class="paranum">১১৪১</span>. <span class="bld">যাৰতা</span>দযো <a name="M0.0599"></a> সত্ত পরিচ্ছেদৰাচকা। তত্র যাৰতা, যাৰাতি দ্বে অনিযমপরিচ্ছেদত্থৰাচকা। তাৰতা, তাৰ, এত্তাৰতাতি নিযমপরিচ্ছেদত্থৰাচকা। কিত্তাৰতা, কীৰেতি পরিচ্ছেদপুচ্ছনত্থৰাচকা।</p>
<p class="bodytext"><a name="para1142-1143"></a><span class="paranum">১১৪২-১১৪৩</span>. যথা তথা যথেৰ এৰং যথানাম যথাহি সেয্যথাপি এৰমেৰং ৰা তথেৰ যথাপি এৰম্পি সেয্যথাপি নাম যথরিৰ যথা চ ৰিয তথরিৰ ইচ্চেতে সত্তরস <span class="bld">পটিভাগত্থে</span> সদিসত্থে ভৰন্তি।</p>
<p class="bodytext"><a name="para1144"></a><span class="paranum">১১৪৪</span>. সং, সামং, সযঞ্চেতি তযো সযমিচ্চত্থে। আম সাহু লহু ওপাযিকং পতিরূপং সাধু এৰং এতে সত্ত সম্পটিচ্ছনত্থে। আমন্তাপ্যত্র।</p>
<p class="bodytext"><a name="para1145"></a><span class="paranum">১১৪৫</span>. <span class="bld">য</span>মাদযো <a name="M0.0600"></a> ছ কারণত্থেসিযুং। <span class="bld">চন</span>সদ্দো, চিসদ্দো চাতি দ্বে <span class="bld">অসাকল্যে</span> অসকলত্থে। কদাচনং, কদাচীত্যাদি পযোগো। <span class="bld">মুধা</span>সদ্দো <span class="bld">নিপ্ফলে</span> ফলরহিতে, নিপ্পযোজনেত্যত্থো। অমূলেপি চ <span class="bld">মুধা।</span></p>
<p class="bodytext"><a name="para1146"></a><span class="paranum">১১৪৬</span>. <span class="bld">জাতু</span>সদ্দো একংসেপি। সব্বতো, সমন্ততো, পরিতো, সমন্তা চাতি চত্তারো তুল্যত্থা।</p>
<p class="bodytext"><a name="para1147"></a><span class="paranum">১১৪৭</span>. ন অ নো মা অলং নহি ইচ্চেতে ছ নিসেধে। চে, সচে, যদীতি তযো যদ্যত্থে। <span class="bld">সদ্ধং</span>সদ্দো অনুকূলত্থে। নত্তং দোসো চ রজনীযমিচ্চত্থে। <span class="bld">দিৰা</span>সদ্দো <span class="bld">অহে</span> অহনীত্যত্থে।</p>
<p class="bodytext"><a name="para1148"></a><span class="paranum">১১৪৮</span>. ঈসং <a name="M0.0601"></a>, কিঞ্চি, মনং ইচ্চেতে অপ্পত্থে। <span class="bld">অতক্কিতে</span> অৰিতক্কিতে। বলক্কারে তু <span class="bld">সাহসং।</span> অগ্গতো, পুরতো চ পুরেইচ্চত্থে। <span class="bld">পেচ্চ অমুত্র</span>সদ্দা ভৰন্তরে।</p>
<p class="bodytext"><a name="para1149"></a><span class="paranum">১১৪৯</span>. অহো চ হি চাতি এতে ৰিম্হযে। ৰিকপ্পেপি <span class="bld">অহো।</span> সম্মোদেপি হি। <span class="bld">তুণ্হী</span>সদ্দো <span class="bld">মোনে</span> অভাসনে। আৰি, পাতু চ পাকটত্থে। <span class="bld">সজ্জু সপদি</span>সদ্দা তঙ্খণেত্যত্থে।</p>
<p class="bodytext"><a name="para1150"></a><span class="paranum">১১৫০</span>. সুদং খো অস্সু যগ্ঘে ৰে <span class="bld">হাদযো</span> হকারাদযো চ পদপূরণে সিযুং। অন্তরেন, অন্তরা, অন্তো চাতি এতে অব্ভন্তরেইচ্চত্থে। অৰস্সং, নূন চ নিচ্ছযত্থে।</p>
<p class="bodytext"><a name="para1151"></a><span class="paranum">১১৫১</span>. <span class="bld">সং</span>সদ্দো <span class="bld">দিট্ঠা</span>সদ্দো আনন্দত্থে। সমুপজো, সংপ্যত্র। <span class="bld">কামপ্পৰেদনে</span> ইচ্ছায অক্খানে কচ্চি জীৰতি তে মাতা <a name="M0.0602"></a>, মমেদমভিমতমিচ্চত্থে। <span class="bld">উসূযোপগমে</span> উসূযাপুব্বকে উপগমে।</p>
<p class="bodytext">‘‘কামানুমতিযং কামো,</p>
<p class="bodytext">উসূযোপগমেপি চা’’তি <span class="bld">রুদ্দো।</span></p>
<p class="bodytext">উসূযোপগমানুঞ্ঞাণেপিচাযং অত্থো দিস্সতে।</p>
<p class="bodytext"><a name="para1152-1153"></a><span class="paranum">১১৫২-১১৫৩</span>. <span class="bld">যথাত্ত</span>ন্তি সচ্চং। তথস্স অনতিক্কমো <span class="bld">যথাতথং,</span> যথাত্থে অব্যযীভাৰো। <span class="bld">তথ</span>সদ্দোযং <span class="bld">ভূত</span>পরিযাযো। <span class="bld">সদা</span>সদ্দো, <span class="bld">সনং</span>সদ্দো চাতি নিচ্চে। <span class="bld">সন</span>সদ্দোপ্যত্র। পাযো, বাহুল্যঞ্চ সমা। পঞ্চকং বাহ্যে। <span class="bld">সণিকং</span>সদ্দো অসীঘে।</p>
<p class="bodytext"><a name="para1154"></a><span class="paranum">১১৫৪</span>. সম্মা, সুট্ঠূতি দ্বে অভিধানানি।</p>
<p class="bodytext"><a name="para1155"></a><span class="paranum">১১৫৫</span>. <span class="bld">সাযং সাযে</span> <a name="M0.0603"></a> সাযন্হে। <span class="bld">অত্রাহে</span>তি ইমস্মিং অহনি <span class="bld">অজ্জ</span>সদ্দো।</p>
<p class="bodytext"><a name="para1156"></a><span class="paranum">১১৫৬</span>. <span class="bld">যত্থা</span>দযো তযো অনিযমট্ঠানাদিৰাচকা। <span class="bld">তত্থা</span>দযো নিযমট্ঠানাদিৰাচকা।</p>
<p class="bodytext"><a name="para1157"></a><span class="paranum">১১৫৭</span>. সম্মুখা, আৰি, পাতু চ সমানত্থা।</p>
<p class="bodytext"><a name="para1158"></a><span class="paranum">১১৫৮</span>. <span class="bld">অপ্পেৰা</span>দযো তযো সংসযত্থম্হি। <span class="bld">ইতি ইত্থং এৰং</span>সদ্দা নিদস্সনে ৰত্তন্তি। <span class="bld">কথঞ্চি</span>সদ্দো কিচ্ছত্থে।</p>
<p class="bodytext"><a name="para1159"></a><span class="paranum">১১৫৯</span>. <span class="bld">খেদো</span> <a name="M0.0604"></a> খিন্নতা। পচ্চক্খে <span class="bld">সচ্ছি</span>সদ্দো। থিরে, অৰধারণে চ <span class="bld">ধুৰং। তিরো তিরিযং</span>সদ্দা সমা। <span class="bld">দুট্ঠুকু</span>সদ্দা কুচ্ছাযং।</p>
<p class="bodytext"><a name="para1160"></a><span class="paranum">১১৬০</span>. আসিট্ঠত্থম্হি <span class="bld">সুৰত্থি। ধি</span>সদ্দো নিন্দাযং। <span class="bld">কুহিঞ্চনা</span>দযো সত্ত ঠানাদিপুচ্ছনত্থা।</p>
<p class="bodytext"><a name="para1161"></a><span class="paranum">১১৬১</span>. ইহ ইধ অত্র এত্থ অত্থ এতে ওকাসত্থাদিৰাচকা। সব্বস্মিং কালাদিকে <span class="bld">সব্বত্রা</span>দিদ্বযং। কিস্মিং কালে <span class="bld">কদা।</span> কস্মিং কালে <span class="bld">কুদাচনং।</span></p>
<p class="bodytext"><a name="para1162-1163"></a><span class="paranum">১১৬২-১১৬৩</span>. ৰিভত্যন্তনামসরাখ্যাতপতিরূপকে অব্যযে দস্সেত্বা তদঞ্ঞভাৰে অব্যযে দস্সেতুমাহ <span class="bld">‘‘আদিকম্মে’’</span>ইচ্চাদি। তত্র ৰিভত্যন্তপতিরূপকং যথা – ‘‘চিরস্সং, চিরং <a name="M0.0605"></a>, চিরেনি’’চ্চাদি। নামপতিরূপকং যথা – ‘‘আম, সাহু, লহু, ওপাযিক’’মিচ্চাদি। সরপতিরূপকং যথা – ‘‘অ’’ইচ্চাদি। আখ্যাতপতিরূপকং যথা – ‘‘অত্থি’’ইচ্চাদি।</p>
<p class="bodytext"><span class="bld">সম্ভৰো</span> পভৰো। <span class="bld">উদিণ্ণে</span> পৰুদ্ধে ৰড্ঢনে। <span class="bld">তিস</span> পীণনে,তি, <span class="bld">তিত্তি। নিযোগে</span> নিযোজনে। <span class="bld">অগ্গে</span> উত্তমে। <span class="bld">তপ্পরে</span> তপ্পধানে। <span class="bld">সঙ্গে</span> লগ্গনে। <span class="bld">পকারে</span> সদিসে, ভেদে ৰা। <span class="bld">অন্তোভাৰে</span> পক্খিত্তে। <span class="bld">ৰিযোগে</span> পৰাসে। <span class="bld">অৰযৰে</span> পদেসে। <span class="bld">ধিতিযং</span> ৰীরিযে পধানে। এতে চত্থা ধাতুসংযোগত্থা ৰা নামসংযোগত্থা ৰা ভৰন্তি। অসংযোগস্স পন নামপদস্স অত্থো ‘‘পো সিযা পরমত্থস্মিং, পাতু ৰাতেসু পা ভৰে’’তি <span class="bld">একক্খরকোসে</span> <span class="note">[একক্খরকোস ৭৩ গাথা]</span> ৰুত্তো।</p>
<p class="bodytext"><a name="para1164"></a><span class="paranum">১১৬৪</span>. <span class="bld">ৰিক্কমো</span> পধানং।</p>
<p class="bodytext"><a name="para1165-1167"></a><span class="paranum">১১৬৫-১১৬৭</span>. <span class="bld">সন্যাসে</span> নিক্খিত্তে। <span class="bld">মোক্খো</span> নিব্বানং। <span class="bld">রাসি</span> নিকরো। <span class="bld">গেহে</span> নিলযে। <span class="bld">আদেসো</span> আচিক্খনং। <span class="bld">উপমায</span> সন্নিভে। <span class="bld">অচ্চযো</span> অতিক্কমো। <span class="bld">সামীপ্যে</span> সমীপভাৰে <a name="M0.0606"></a>। <span class="bld">উপরতি</span> উপসমো। <span class="bld">নীহরণং</span> অপনযনং। <span class="bld">আৰরণং</span> নীৰরণং <span class="note">[আহরণং গহণং (ক॰)]</span>।</p>
<p class="bodytext"><a name="para1168"></a><span class="paranum">১১৬৮</span>. <span class="bld">উদ্ধকম্মে</span> উয্যানে। <span class="bld">ৰিযোগে</span> উপ্পাসিতে। <span class="bld">অত্থলাভো</span> উপ্পত্তি। <span class="bld">পবলত্তে</span> মহাবহলত্তে। <span class="bld">দক্খগ্গতাসূ</span>তি দক্খভাৰে, অগ্গভাৰে চ। সত্তিযং, <span class="bld">মোক্খে</span> নিব্বানে চ।</p>
<p class="bodytext"><a name="para1169"></a><span class="paranum">১১৬৯</span>. দু চ অভাৰে দুস্সীলো, দুপ্পঞ্ঞো। <span class="bld">অসমিদ্ধিযং</span> দুব্ভিক্খং। <span class="bld">অনন্দনং</span> অমোদনং।</p>
<p class="bodytext"><a name="para1170"></a><span class="paranum">১১৭০</span>. <span class="bld">সমন্তত্তসমিদ্ধীসূ</span>তি সমন্তভাৰে, সমিদ্ধিযঞ্চ। <span class="bld">সঙ্গতে</span> সহিতে। <span class="bld">ৰিধানে</span> করণে। <span class="bld">পভৰো</span> সম্ভৰো। <span class="bld">পুনপ্পুনক্রিযা</span> পুনপ্পুনকরণং।</p>
<p class="bodytext"><a name="para1171-1172"></a><span class="paranum">১১৭১-১১৭২</span>. <span class="bld">অতিসযো</span> অত্র অধিমত্তং। <span class="bld">ভুসত্থো</span> সমন্তত্থো, তেন <span class="bld">সমন্ত</span> পরিযাযোপি <span class="bld">ভুস</span>সদ্দো অত্থীতি ৰেদিতব্বো। <span class="bld">ইস্সরিযো</span> পভূতি। <span class="bld">অচ্চযে</span> অতিক্কমে। <span class="bld">কলহে</span> <a name="M0.0607"></a> ৰিগ্গহে। <span class="bld">ভাসে</span> কথনে, ‘‘ভাসাযা’’তিপি পাঠো। <span class="bld">কুচ্ছনে</span> কুচ্ছাযং। <span class="bld">অনভিমুখত্থে</span> ৰিমুখো। <span class="bld">মোহো</span> ৰিমতি। <span class="bld">পধানে</span> ৰিসিট্ঠে। <span class="bld">দক্খতা</span> ছেকতা। <span class="bld">খেদে</span> পরিস্সমে।</p>
<p class="bodytext"><a name="para1173"></a><span class="paranum">১১৭৩</span>. <span class="bld">জাননে</span> অৰগতে। <span class="bld">অধোভাগে</span> অৰংসিরে। <span class="bld">অনিচ্ছযে</span> অনিণ্ণযে। <span class="bld">পরিভৰে</span> অৰঞ্ঞাতে। দেসো চ ব্যাপনঞ্চ হানি চাতি দ্বন্দো। <span class="bld">ৰচোক্রিযায</span> ৰচনক্রিযাযং। <span class="bld">থেয্যে</span> চোরিযে। অঞ্ঞাণে চ পত্তিআদিকে চ।</p>
<p class="bodytext"><a name="para1174"></a><span class="paranum">১১৭৪</span>. পচ্ছাত্থে অনুচরো। ভুসত্থে অনুগ্গতো। সদিসে অনুরূপো। অনুৰত্তিযং অন্বেতি। হীনে অনু সারিপুত্তং পঞ্ঞৰন্তো। ততিযত্থে নদিমন্বৰসিতা বারাণসী। দেসে, লক্খণে, ৰিচ্ছাযং, ইত্থম্ভূতে, ভাগাদিকে চ <span class="bld">অনু।</span> লক্খণে রুক্খ’মনু ৰিজ্জোততে চন্দো। ৰিচ্ছাযং রুক্খং রুক্খমনু তিট্ঠতি। ইত্থম্ভূতে সাধু দেৰদত্তো মাতর’মনু। ভাগে যদেত্থ মং অনু সিযা।</p>
<p class="bodytext"><a name="para1175"></a><span class="paranum">১১৭৫</span>. আলিঙ্গনে <a name="M0.0608"></a> পরিস্সজতি। দোসক্খানে পরিভাসেত্বা। নিৰাসনে ৰত্থং পরিদহিত্বা। <span class="bld">অৰঞ্ঞো</span> পরিভৰো। আধারে ভোজনে সোকে ব্যাপনে। <span class="bld">তত্বে</span> সভাৰে। <span class="bld">লক্খণাদো</span> লক্খণৰিচ্ছাইত্থম্ভূতভাগে।</p>
<p class="bodytext"><a name="para1176"></a><span class="paranum">১১৭৬</span>. ৰিসিট্ঠে অভিধম্মো। উদ্ধকম্মে সারুপ্পে ৰুদ্ধিযং পূজাযং অধিকে। কুলে অভিজনো। অসচ্চে লক্খণাদিম্হি চতুব্বিধে <span class="note">[‘অভিরভাগে (পা.১.৪.৯১)’ তি অভিস্স ভাগৰজ্জিতেসু লক্খণাদীসু কম্মপ্পৰচনীযসঞ্ঞা ৰুত্তা (রূপসিদ্ধি-কারকতণ্ডে)]</span>।</p>
<p class="bodytext"><a name="para1177"></a><span class="paranum">১১৭৭</span>. অধিকে ইস্সরে <span class="bld">পাঠে</span> উচ্চারণে, অধিট্ঠানে পাপুণনে নিচ্ছযে উপরিভাগাদিকে <span class="bld">ভটনে</span> ভত্তিযং ৰিসেসনে চ <span class="bld">অধি।</span></p>
<p class="bodytext"><a name="para1178-1179"></a><span class="paranum">১১৭৮-১১৭৯</span>. <span class="bld">ৰামাদানে</span> <a name="M0.0609"></a> ইতি পাঠে ৰামে পটিলোমে, আদানে গহণে। ৰাচাদানে পচ্চস্সোসি। <span class="bld">পটিনিধিম্হি</span> মুখ্যসদিসে বুদ্ধস্মা পতি। <span class="bld">পটিবাধে</span> নিৰত্তনে। <span class="bld">পটিচ্চত্থে</span> ‘‘পটিচ্চা’’তি পদস্স অত্থে। <span class="bld">লক্খণাদিকে</span> চতুব্বিধে।</p>
<p class="bodytext"><a name="para1180-1181"></a><span class="paranum">১১৮০-১১৮১</span>. সমীপে আদিকম্মনি মরিযাদে উদ্ধকম্মনি ইচ্ছাযং বন্ধনে অভিৰিধিম্হি চ <span class="bld">আ।</span> কিচ্ছে ঈসত্থে নিৰত্তিযঞ্চ অপ্পসাদে আসীসনে সরণে ৰাক্যসরণে <span class="bld">আ</span> এৰং অনুস্সরং। পতিট্ঠাযং, ৰিম্হযাদীসু চ <span class="bld">আ।</span></p>
<p class="bodytext"><a name="para1182"></a><span class="paranum">১১৮২</span>. <span class="bld">ভূতভাৰে</span> <a name="M0.0610"></a> অতীতো।</p>
<p class="bodytext"><a name="para1183"></a><span class="paranum">১১৮৩</span>. <span class="bld">সম্ভাৰনে</span> অপি দিব্বেসু কামেসু, রতিং সো নাধিগচ্ছতি <span class="note">[ধ॰ প॰ ১৮৭]</span>। <span class="bld">সম্ভাৰন</span>মধিকত্থৰচনেন অঞ্ঞত্র সত্তিযা অৰিঘাতো। <span class="bld">সংৰরণে</span> অপিধানং।</p>
<p class="bodytext"><a name="para1184-1185"></a><span class="paranum">১১৮৪-১১৮৫</span>. <span class="bld">অপগতো</span> অপেতো। <span class="bld">উপপত্তিযং</span> যুত্তিযং উপেক্খা। <span class="bld">আধিক্যে</span> উপখারিযং দোণো। <span class="bld">পুব্বকম্মনি</span> বুদ্ধোপক্কমং কিলেসচ্ছেদো। <span class="bld">গয্হাকারে</span> পচ্চুপট্ঠানং। <span class="bld">উপরিত্তে</span> উপরিভাৰে উপপন্নো। <span class="bld">অনসনে</span> উপৰাসো।</p>
<p class="bodytext"><a name="para1186"></a><span class="paranum">১১৮৬</span>. <span class="bld">উপদেসে</span> <a name="M0.0611"></a> এৰং তে অভিক্কমিতব্বং, এৰং তে পটিক্কমিতব্বং। <span class="bld">ৰচনপটিগ্গাহে</span> এৰং হোতু। <span class="bld">ইদমত্থে ইদং</span>সদ্দস্স অত্থে।</p>
<p class="bodytext"><a name="para1187"></a><span class="paranum">১১৮৭</span>. <span class="bld">সমুচ্চযে</span> কেৰলসমুচ্চযে –</p>
<p class="gatha1">চীৰরং পিণ্ডপাতঞ্চ, পচ্চযং সযনাসনং।</p>
<p class="gathalast">অদাসি উজুভূতেসু, ৰিপ্পসন্নেন চেতসা <span class="note">[জা॰ ২.২২.৫৫১]</span>॥</p>
<p class="bodytext"><span class="bld">সমাহারে</span> চক্খু চ সোতঞ্চ চক্খুসোতং। <span class="bld">অন্বাচযো</span> একং পধানভাৰেন ৰত্বা ইতরস্স অপ্পধানভাৰেন ৰচনং, তস্মিং। সীলং রক্খাহি, দানঞ্চ দেহি। <span class="bld">ইতরীতরে</span> সমণো চ ব্রাহ্মণো চ সমণব্রাহ্মণা। তত্র কেৰলসমুচ্চযো চ অন্বাচযো চ সমাসে নত্থি, ইতরদ্বযং সমাসেযেৰ।</p>
<p class="bodytext"><a name="para1188"></a><span class="paranum">১১৮৮</span>. <span class="bld">পকারো</span> তুল্যো, ভেদো চ। <span class="bld">পদত্থস্স ৰিপল্লাসে</span> গোতি অযমাহেতি। <span class="bld">সমাপনে</span> ইচ্ছিতস্স পদস্স পরিনিট্ঠাপনে।</p>
<p class="bodytext"><a name="para1189"></a><span class="paranum">১১৮৯</span>. পজ্জং <a name="M0.0612"></a> <span class="bld">ৰা</span>সদ্দস্সত্থে। ৰৰত্থিতৰিভাসাযং ৰা পরো অসরূপা। <span class="bld">ৰিঅৰ</span>পুব্বো <span class="bld">ঠা</span> গতিনিৰত্তিযং, তো, <span class="bld">ঠা</span>তিস্স থো, অসরূপদ্বিত্তঞ্চ। ৰৰত্থিতা নিযমিতা ৰিভাসা <span class="bld">ৰৰত্থিতৰিভাসা।</span> অৰস্সগ্গেতি <span class="bld">অৰ</span>পুব্বো <span class="bld">সজ</span> ৰিস্সজ্জনালিঙ্গননিম্মানেসু।</p>
<p class="bodytext"><a name="para1190"></a><span class="paranum">১১৯০</span>. <span class="bld">ভূসনে</span> অলঙ্কারে। <span class="bld">ৰারণে</span> নিৰারণে। <span class="bld">পরিযত্তি</span> পরিযাপুণনতা, যুত্তত্থেপি <span class="bld">অলং। অথো অথ</span>সদ্দা অনন্তরাদীসু চতূসু অত্থেসু সিযুং।</p>
<p class="bodytext"><a name="para1191"></a><span class="paranum">১১৯১</span>. পসংসাদীসু তীসু। <span class="bld">স্বীকারে</span> পটিঞ্ঞাণে। <span class="bld">আদি</span>না পকাসত্থসম্ভাব্যাকোধাদিকে চত্থে নামসদ্দো। অৰধারণমেৰত্থো।</p>
<p class="bodytext"><a name="para1192"></a><span class="paranum">১১৯২</span>. <span class="bld">অনুঞ্ঞা</span> অনুমতি। <span class="bld">সন্তানং</span> অনুনযো। <span class="bld">আলপনং</span> সম্বোধনং। <span class="bld">ৰত</span>সদ্দো একংসে <span class="bld">দযাযং</span> করুণাযং <span class="bld">হাসে</span> <a name="M0.0613"></a> পহাসে <span class="bld">খেদে</span> পরিস্সমে আলপনে <span class="bld">ৰিম্হযে</span> অচ্ছরিযে চ সিযা।</p>
<p class="bodytext"><a name="para1193"></a><span class="paranum">১১৯৩</span>. <span class="bld">ৰাক্যারম্ভে</span> ‘‘হন্দ ৰদামি তে’’তি। <span class="bld">ৰিসাদে</span> খেদে। <span class="bld">যাৰ তাৰ তূ</span>তি <span class="bld">যাৰতাৰ</span>সদ্দা <span class="bld">সাকল্যে</span> নিরৰসেসে। যাৰদত্থং তাৰ গহিতং। <span class="bld">মানে</span> পমাণে। ‘‘যাৰ পমাণমরিযাদা-ৰধারণত্থকং মত’’মিতি <span class="bld">ভাগুরি। অৰধিম্হি</span> পরিচ্ছিন্নে।</p>
<p class="bodytext"><a name="para1194"></a><span class="paranum">১১৯৪</span>. <span class="bld">পুরত্থা</span>সদ্দো <span class="bld">পাচিযং</span> দিসাযং ইচ্চত্থে, <span class="bld">পুরত্থে</span> ৰক্খমানে, <span class="bld">অগ্গতো</span> সমুদ্ধে ইচ্চত্থে চ <span class="bld">পঠমেপি</span> আদিম্হি ৰত্ততি। <span class="bld">পবন্ধে</span> ৰাক্যরচনাযং ৰাক্যপবন্ধে পুরাণাদিকে। চিরন্তরে অতীতভূতে। <span class="bld">নিকটে</span> সন্নিহিতে। <span class="bld">আগামিকে</span> অনাগতে।</p>
<p class="bodytext"><a name="para1195"></a><span class="paranum">১১৯৫</span>. <span class="bld">খলু</span>সদ্দো নিসেধে <span class="bld">ৰাক্যালঙ্কারে</span> ৰাক্যভূসাযং <span class="bld">অৰধারণে এৰ</span>ত্থে, পসিদ্ধিযঞ্চ ৰত্ততি। <span class="bld">অভিতো</span>সদ্দো আসন্নে অভিমুখে উভযতো ইচ্চত্থে <a name="M0.0614"></a>, <span class="bld">আদি</span>না সীঘে, সাকল্যে চ অত্থে ৰত্ততি। <span class="bld">আসন্নে</span> অভিতোযং নদী। <span class="bld">অভিমুখে</span> অভিতোৰ তাতা। <span class="bld">উভযতো</span>ইচ্চত্থে অভিতো মগ্গস্স। <span class="bld">সীঘে</span> অভিতো অধীযিত্বা। <span class="bld">সাকল্যে</span> অভিতো ৰনং দড্ঢং।</p>
<p class="bodytext"><a name="para1196"></a><span class="paranum">১১৯৬</span>. <span class="bld">যদ্যপিসদ্দত্থে</span> অনুগ্গহণগরহত্থে। <span class="bld">একংসত্থে</span> অৰিতথত্থে। অথো <span class="bld">পন</span>সদ্দো ৰিসেসস্মিং অত্থে, পদপূরণত্থে চ সিযা।</p>
<p class="bodytext"><a name="para1197"></a><span class="paranum">১১৯৭</span>. <span class="bld">হি</span>সদ্দো কারণাদীসু চতূসু অত্থেসু ৰত্ততি। <span class="bld">তু</span>সদ্দো পন তত্থ চতূসু অত্থেসু মজ্ঝে হেতুৰজ্জে তিকে অত্থে ৰত্ততি। <span class="bld">কু</span>সদ্দো পাপে ঈসত্থে <span class="bld">কুচ্ছনে</span> জিগুচ্ছাযঞ্চ।</p>
<p class="bodytext"><a name="para1198"></a><span class="paranum">১১৯৮</span>. নুকারো সংসযে, পঞ্হে চ। <span class="bld">নানা</span>সদ্দো অনেকত্থে, ৰজ্জনে চ। <span class="bld">কিং</span>সদ্দো পুচ্ছাযং, জিগুচ্ছাযঞ্চ, অব্যযো। তিলিঙ্গো চ, নিযমে তু তিলিঙ্গোৰ। <span class="bld">ৰারিম্হি</span> উদকে। <span class="bld">মুদ্ধনি</span> সীসে চ, <span class="bld">কং</span> সুখেপি, ৰুত্তঞ্চ <span class="bld">নানত্থসঙ্গহে</span> –</p>
<p class="gatha1">‘‘কো <a name="M0.0615"></a> ব্রহ্মত্তানীলক্কেসু, সমানে সব্বনামিকে।</p>
<p class="gathalast">পাৰকে চ মযূরে চ, সুখসীসজলেসু ক’’ন্তি॥</p>
<p class="bodytext"><a name="para1199"></a><span class="paranum">১১৯৯</span>. <span class="bld">অমা</span>সদ্দো সহত্থে, সমীপত্থে চ, অমাৰাসী, অমাগতো চ। <span class="bld">পুন</span>সদ্দো <span class="bld">ভেদে</span> ৰিসেসে। <span class="bld">অপঠমে</span> পুন দদাতি। <span class="bld">কির</span>সদ্দো <span class="bld">অনুস্সৰে</span> অনুক্কমেন সৰনে, অরুচিযঞ্চ। <span class="bld">উদ</span>সদ্দো <span class="bld">অপ্যত্থে</span> পঞ্হে। <span class="bld">ৰিকপ্পনে</span> অত্থন্তরস্স ৰিকপ্পনে চ।</p>
<p class="bodytext"><a name="para1200"></a><span class="paranum">১২০০</span>. <span class="bld">পচ্ছা</span>সদ্দো <span class="bld">পতীচিযং</span> দিসাযং। <span class="bld">চরিমে</span> অনাগতে কালে। <span class="bld">সামি</span>সদ্দো তু <span class="bld">অদ্ধে</span> ভাগে, <span class="bld">জিগুচ্ছনে</span> নিন্দাযঞ্চ। অদ্ধে ভাগে সামি ৰুত্তং, জিগুচ্ছনেপি তদেৰ। <span class="bld">পাতু পকাসে</span> পকাসনীযে, <span class="bld">সম্ভৰে</span> উপ্পত্তিযঞ্চ। <span class="bld">মিথো</span>সদ্দো অঞ্ঞোঞ্ঞেইচ্চত্থে, রহোইচ্চত্থে চ।</p>
<p class="bodytext"><a name="para1201"></a><span class="paranum">১২০১</span>. <span class="bld">হা</span>সদ্দো খেদে, সোকে, দুক্খে চ। <span class="bld">অহহ</span>সদ্দো খেদে, <span class="bld">ৰিম্হযে</span> অব্ভুতে চ। <span class="bld">ধি</span>সদ্দো হিংসাপনে, নিন্দাযঞ্চ। <span class="bld">তিরিযং তিরো</span>সদ্দা পিধানে ৰত্তন্তি। তিরিযং কত্বা কণ্ডঙ্গতো, তিরোকত্বা ৰা।</p>
<p class="bodytext"><a name="para1202-1203"></a><span class="paranum">১২০২-১২০৩</span>. সঙ্খ্যাতাসঙ্খ্যাতত্থানং <a name="M0.0616"></a> উপসগ্গনিপাতসঙ্খ্যাতানং অব্যযানং পসিদ্ধে পচুরপ্পযোগে একচ্চে ৰা দস্সেত্বা তদঞ্ঞেপি সঙ্খেপনযেন দস্সেতুমাহ <span class="bld">‘‘তুনি’’</span>চ্চাদি। এত্থ চ <span class="bld">তুনা</span>দিসদ্দেহি <span class="bld">জ্জু</span>পরিযন্তেহি তদন্তাৰ গহিতা, ন হি কেৰলানং এতেসং অব্যযভাৰো সম্ভৰতি। তস্সত্থো – <span class="bld">তুন</span>পচ্চযন্তো চ তথা ত্বান তৰে ত্বা তুং ধা সো থা ক্খত্তুং তো থ ত্র হিঞ্চনং হিং হং ধি হ <span class="bld">য</span>কারতো হিংধ ধুনা রহি দানি, <span class="bld">কিং</span>স্মা ৰো দাচনং দাজ্জথং থত্তং জ্ঝজ্জুপচ্চযন্তো চ অব্যযীভাৰসমাসো চ <span class="bld">তুনা</span>দীনং <span class="bld">যা</span>দেসন্তো চ অব্যযং নাম ভৰেতি। পযোগো যথা – ‘‘কাতুন, কত্বান, কাতৰে, কত্বা, কাতুং, সব্বধা, সব্বসো, সব্বথা, চতুক্খত্তুং, সব্বতো, সব্বত্থ, সব্বত্র, কুহিঞ্চনং, কুহিং, কুহং, সব্বধি, ইহ, যহিং, ইধ, অধুনা, এতরহি, ইদানি, ক্ব, কুদাচনং, কদা, অজ্জ, কথং, অঞ্ঞথত্তং, একজ্ঝং, সজ্জু, উপনগরং, অন্তোপাসাদং, অভিৰন্দিয’’ইচ্চাদি। ইদং পন সব্বেসম্পি অব্যযানং সঙ্খেপলক্খণং।</p>
<p class="gatha1">‘‘সদিসং <a name="M0.0617"></a> তীসু লিঙ্গেসু, সব্বাসু চ ৰিভত্তিসু।</p>
<p class="gathalast">ৰচনেসু চ সব্বেসু, যং ন ব্যেতি তদব্যয’’ন্তি॥</p>
<p class="centered">অব্যযৰগ্গৰণ্ণনা নিট্ঠিতা।</p>
<p class="bodytext">ইতি সকলব্যাকরণমহাৰনাসঙ্গঞাণচারিনা কৰিকুঞ্জরকেসরিনা ধীমতা সিরিমহাচতুরঙ্গবলেন মহামচ্চেন ৰিরচিতাযং অভিধানপ্পদীপিকাৰণ্ণনাযং সামঞ্ঞকণ্ডৰণ্ণনা সমত্তা।</p>
<p class="subhead">নিগমনৰণ্ণনা</p>
<p class="bodytext"><a name="para1"></a><span class="paranum">১</span>. <span class="bld">‘‘সগ্গকণ্ডো চা’’</span>ত্যাদিনা অভিধানপ্পদীপিকাযং কপালতেলৰট্টিসদিসেন কণ্ডত্তযেন সমঙ্গিতা দীপিতা।</p>
<p class="bodytext"><a name="para2"></a><span class="paranum">২</span>. <span class="bld">‘‘তিদিৰে’’</span>ত্যাদিনা তোটকেন তস্সা পযোজনং কথিতং। তস্সত্থো – যো নরো কত্তুভূতো <span class="bld">তিদিৰে</span> দেৰলোকে, ব্রহ্মলোকে চ <span class="bld">মহিযং</span> মনুস্সলোকে, <span class="bld">ভুজগাৰসথে</span> নাগলোকে চাতি এতেসু তীসু ঠানেসু সন্নিহিতানং <a name="M0.0618"></a> <span class="bld">সকলত্থানং</span> সব্বেসং অভিধেয্যানং <span class="bld">সমব্হযস্স</span> অভিধানস্স <span class="bld">দীপনিযং</span> পকাসনিযং <span class="bld">ইহ</span> অভিধানপ্পদীপিকাযং সৰনধারণাদিনা <span class="bld">কুসলো</span> ছেকো হোতি, <span class="bld">স</span> নরো <span class="bld">মহামুনিনো</span> সম্মাসম্বুদ্ধস্স <span class="bld">ৰচনে</span> সুত্তাভিধম্মৰিনযসঙ্খাতে ৰচনে <span class="bld">পটু</span> ছেকো হোতি, পটুত্তাযেৰ <span class="bld">মতিমা</span> নাম হোতীতি।</p>
<p class="bodytext"><a name="para3-9"></a><span class="paranum">৩-৯</span>. ইদানি যস্স রঞ্ঞো ৰিহারে ৰসিত্বা অযং গন্থো ৰিরচিতো, তস্স নামগুণনিৰাসকরণপ্পকারৰিহারগুণনামাদীনি দস্সেত্বা অত্তনো চ নামগুণে দস্সেতুং সত্ত গাথা ৰুত্তা।</p>
<p class="bodytext">তত্র <a name="M0.0619"></a> দুতিযা ভুজঙ্গপ্পযাতং নাম। তাসং অযং সম্বন্ধাধিপ্পাযা অত্থৰণ্ণনা – যো <span class="bld">পরক্কমভুজো</span> নাম <span class="bld">ভূপালো</span> রাজা কারেসি, রক্খেসীতি চ ইমিনা সম্বন্ধো। কিংগুণো সো রাজা? <span class="bld">গুণভূসনো</span> সদ্ধাদিগুণালঙ্কারধরো। <span class="bld">তেজস্সী</span> তেজোযুত্তো। <span class="bld">জযী</span> অরিজযেন যুত্তো। <span class="bld">কেসরিৰিক্কমো</span> কেসরসীহো ৰিয সূরগুণযুত্তো, ৰীরিযৰা চ। স কত্থ নিৰাসী? সো রাজা <span class="bld">লঙ্কাযমাসি</span> লঙ্কানামকে দীপে নিৰাসনসীলো। <span class="bld">চিরং</span> চিরকালং <span class="bld">ৰিভিন্নং</span> তিধা ৰিভিন্নং <span class="bld">নিকাযত্তযস্মিং</span> নিকাযত্তযং ভিক্খুসঙ্ঘং <span class="bld">সম্মা</span> নযেন হেতুনা <span class="bld">সমগ্গে</span> সমগ্গং কারেসি, কারিতন্তোযং করোতীতি কম্মিকো, তথা <span class="bld">সদেহংৰ</span> অত্তনো কাযং ইৰ <span class="bld">নিচ্চাদরো</span> হুত্বা দীঘকালং মহগ্ঘেহি <span class="bld">চ</span> পচ্চযেহি তং নিকাযত্তযং রক্খেসি।</p>
<p class="bodytext">তথা <span class="bld">যেন</span> রঞ্ঞা যথা <span class="bld">কিত্তিযা</span> অত্তনো সদ্ধাদিকিত্তিযা করণভূতায <span class="bld">লঙ্কা</span> অত্তনো নিৰাসনট্ঠানভূতা কম্মভূতা <span class="bld">সম্বাধীকতা</span> সঙ্কটীকতা অনোকাসীকতা, তথা ৰিহারেহি গামেহি আরামেহি খেত্তেহি ৰাপীহি চ লঙ্কা সম্বাধীকতা।</p>
<p class="bodytext">তথা <span class="bld">যস্স</span> রঞ্ঞো সব্বকামদদং অঞ্ঞেহি অসাধারণং অনুগ্গহং <span class="bld">পত্বা</span> পাপুণনহেতু অহং <span class="bld">ৰিবুধগোচরং</span> পণ্ডিতৰিসযং গন্থকারত্তং পত্তো, <span class="bld">তেন</span> রঞ্ঞা কারিতে পাসাদগোপুরাদিৰিভূসিতে, <span class="bld">সগ্গকণ্ডে</span> দেৰলোকস্স কণ্ডসদিসে, <span class="bld">সতোযাসযস্মিং</span> সাদুসলিলাসযসমন্নাগতে, <span class="bld">পটিবিম্বিতে</span> ভগৰতো নিৰাসনট্ঠানজেতৰনমহাৰিহারস্স পটিবিম্বভূতে, <span class="bld">সাধুসম্মতে</span> সাধুৰিহারোতি সম্মতে, সাধূহি ৰা সম্মতে <span class="bld">সরোগামসমূহম্হি</span> সলিলাসযভিক্খাচারযুত্তগামসমূহসমন্নাগতে মহাজেতৰনাখ্যম্হি ৰিহারে <span class="bld">ৰসতা</span> নিৰাসং কুব্বতা <span class="bld">সন্তৰুত্তিনা</span> সন্তচারিনা <a name="M0.0620"></a> সদ্ধম্মট্ঠিতিকামেন <span class="bld">ধীমতা</span> অতিসযঞাণযুত্তেন <span class="bld">মোগ্গল্লানেন</span> সম্মাসম্বুদ্ধস্স দুতিযঅগ্গসাৰকভূতস্স আযস্মতো ইদ্ধিমতো মহামোগ্গল্লানস্স নামধেয্যেন থেরেন এসা অভিধানপ্পদীপিকা রচিতাতি।</p>
<p class="subhead">নিগমনকথা</p>
<p class="gatha1">যদ্যত্র <a name="M0.0621"></a> দোসোণুপমাণসম্ভৰো,</p>
<p class="gatha2">গুণীসু ৰীধিম্পি তথা ৰিগাহতে।</p>
<p class="gatha3">যথা জলং ভোজনম্পি জন্তুৰা,</p>
<p class="gathalast">চতুপ্পদো ৰাপ্যচরো কণণ্যপি॥</p>
<p class="gatha1">অসম্পৰেদিদস্সনায ভাসিতে,</p>
<p class="gatha2">গুণো চ দোসো চ সদা ৰিৰিজ্জরে।</p>
<p class="gatha3">ততো বুধা মে নৰধানতা ভৰং,</p>
<p class="gathalast">খমন্তু দোসং গুণতং নযন্তু ৰা॥</p>
<p class="gatha1">যো সীহসূরো সিতকুঞ্জরিন্দো,</p>
<p class="gatha2">রাজাধিরাজা অহু তম্বদীপে।</p>
<p class="gatha3">দুব্বারনাগাদিজিতো নরিন্দো,</p>
<p class="gathalast">সুকন্তভীমাদিগুণোপপন্নো॥</p>
<p class="gatha1">তন্নামধেয্যো তদনুব্বাদজাতো,</p>
<p class="gatha2">সদ্ধাদিযুত্তো চতুসেতিভিন্দো।</p>
<p class="gatha3">নাগাদিথামো অতিদুপ্পসয্হো,</p>
<p class="gathalast">উল়ারপঞ্ঞো ধিতিমা যসস্সী॥</p>
<p class="gatha1">তেনাহমচ্চন্তমনুগ্গহীতো,</p>
<p class="gatha2">অনঞ্ঞসাধারণসঙ্গহেন।</p>
<p class="gatha3">সঙ্খেপতোকাসিমিমং ৰিসুদ্ধি-</p>
<p class="gathalast">সংৰণ্ণনং সোতুহিতং সুবোধং॥</p>
<p class="gatha1">রাজা পজং রক্খতু সপ্পজংৰ,</p>
<p class="gatha2">ধম্মঞ্চ লোকাপি সমাচরন্তু।</p>
<p class="gatha3">পূরেন্তু অত্থা সুপকপ্পিতা চ,</p>
<p class="gathalast">কালেন দেৰোপি পৰস্সতূতি॥</p>
<p class="centered">অভিধানপ্পদীপিকাটীকা নিট্ঠিতা।</p></div>
<div end="ed" class="end"></div>`

document.getElementById('loaddata').innerHTML = anno_6_10 
searchhelper()
bookhelper()
var chapterhelper = document.createElement('script')
chapterhelper.src = `chaptertoggle.js`
loaddata.appendChild(chapterhelper)