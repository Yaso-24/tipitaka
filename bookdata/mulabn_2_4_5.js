var mulabn_2_4_5 = `
<div id="table_main">
<div id="table_name">সূচিপত্র</div></div>
<p class="namo">॥ সেই ভগবান অর্হৎ সম্যকসম্বুদ্ধকে বন্দনা ॥</p>
<p class="centered">সূত্রপিটকে অঙ্গুত্তরনিকায়</p>
<p class="bookname">৫. পঞ্চক নিপাত</p>
<p class="author">অনুবাদক : ভদন্ত প্রজ্ঞাদর্শী ভিক্ষু</p>
<h1 class="chapter">১. শৈক্ষ্যবল বর্গ</h1>
<div class="chaptxt">
<p class="chaphead">১. প্রথম পঞ্চাশক</p>
<h3 class="subhead">১. সংক্ষিপ্ত সূত্র</h3>
<p class="bodytext">১.১. আমি এরূপ শুনেছি, একসময় ভগবান শ্রাবস্তীর<span class="ftnRef">[1]</span> অনাথপিণ্ডিক নির্মিত জেতবন আরামে অবস্থান করছিলেন। তথায় ভগবান সমবেত ভিক্ষুদের ‘হে ভিক্ষুগণ’ বলে আহবান করলেন। ‘হ্যাঁ ভন্তে’ বলে ভিক্ষুগণ প্রত্যুত্তর দিলেন। অতঃপর ভগবান বললেন :</p>
<p class="bodytext">২. “ভিক্ষুগণ, শৈক্ষ্যবল<span class="ftnRef">[2]</span> পাঁচ প্রকার। সেই পাঁচ প্রকার শৈক্ষ্যবল কী কী? যথা : শ্রদ্ধাবল, লজ্জাবল, ঔত্তাপ্য (পাপে ভয়) বল, বীর্যবল এবং প্রজ্ঞাবল। ভিক্ষুগণ, এ সমস্ত হচ্ছে পাঁচ প্রকার শৈক্ষ্যবল।</p>
<p class="bodytext">৩. তদ্ধেতু, ভিক্ষুগণ, তোমাদের এরূপ শিক্ষা করা কর্তব্য যে ‘আমরা শৈক্ষ্যবল যথা : শ্রদ্ধাবল, লজ্জাবল, ঔত্তাপ্যবল, বীর্যবল এবং প্রজ্ঞাবলের অধিকারী হবো।’ ভিক্ষুগণ, তোমাদের এরূপই শিক্ষা করা কর্তব্য।” </p>
<p class="bodytext">ভগবান এরূপ বললে সন্তুষ্ট চিত্তে সেই ভিক্ষুগণ ভগবানের ভাষণ অভিনন্দন করলেন। </p>
<p class="centered">সংক্ষিপ্ত সূত্র সমাপ্ত।</p>
<h3 class="subhead">২. বিস্তৃত সূত্র</h3>
<p class="bodytext">২.১. “হে ভিক্ষুগণ, শৈক্ষ্যবল পাঁচ প্রকার। সেই পাঁচ প্রকার শৈক্ষ্যবল কী কী? যথা : শ্রদ্ধাবল, লজ্জাবল, ঔত্তাপ্যবল, বীর্যবল এবং প্রজ্ঞাবল। </p>
<p class="bodytext">২. হে ভিক্ষুগণ, শ্রদ্ধাবল কিরূপ? ভিক্ষুগণ, এক্ষেত্রে আর্যশ্রাবক শ্রদ্ধাবান হয়। সে তথাগতের বোধি বা পরম জ্ঞানের প্রতি আস্থাশীল হয়, ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা, বুদ্ধ ভগবান।’ ভিক্ষুগণ ইহাকেই বলা হয় শ্রদ্ধাবল। </p>
<p class="bodytext">৩. হে ভিক্ষুগণ, লজ্জাবল কিরূপ? ভিক্ষুগণ, এক্ষেত্রে আর্যশ্রাবক (পাপে) লজ্জাসম্পন্ন হয়। কায়-দুশ্চরিত্র, বাক্&zwnj;দুশ্চরিত্র ও মনোদুশ্চরিত্রে লজ্জিত হয়। এবং পাপ-অকুশলধর্ম সম্পাদনে লজ্জিত হয়। ভিক্ষুগণ, ইহাকেই বলা হয় লজ্জাবল।</p>
<p class="bodytext">৪. হে ভিক্ষুগণ, ঔত্তাপ্যবল (পাপে ভয়) কিরূপ? ভিক্ষুগণ, এক্ষেত্রে আর্যশ্রাবক (পাপের প্রতি) ভয়সম্পন্ন হয়। কায়-দুশ্চরিত্র, বাক্&zwnj;দুশ্চরিত্র ও মনোদুশ্চরিত্রে<span class="ftnRef">[3]</span> ভীত হয়। এবং পাপ-অকুশলধর্ম সম্পাদনে ভীত হয়। ভিক্ষুগণ, ইহাকেই বলা হয় ঔত্তাপ্যবল।</p>
<p class="bodytext">৫. হে ভিক্ষুগণ, বীর্যবল কিরূপ? ভিক্ষুগণ, এক্ষেত্রে আর্যশ্রাবক আরব্ধবীর্যসম্পন্ন হয়। অকুশলধর্ম প্রহাণে এবং কুশলধর্ম উৎপাদনের জন্য শক্তিমান, দৃঢ় পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে। ভিক্ষুগণ, ইহাকেই বলা হয় বীর্যবল। </p>
<p class="bodytext">৬. হে ভিক্ষুগণ, প্রজ্ঞাবল কিরূপ? ভিক্ষুগণ, এক্ষেত্রে আর্যশ্রাবক প্রজ্ঞাবান হয়। উদয়-বিলয় জ্ঞানসম্পন্ন হয়, সম্যক দুঃখক্ষয়গামিনী আর্যোচিত্ত নির্বেদ<span class="ftnRef">[4]</span> (তীক্ষ্ণ) জ্ঞানসম্পন্ন হয়। ভিক্ষুগণ, ইহাকেই বলা হয় প্রজ্ঞাবল।</p>
<p class="bodytext">৭. হে ভিক্ষুগণ, এ সকল হচ্ছে পাঁচ প্রকার শৈক্ষ্যবল। তদ্ধেতু, ভিক্ষুগণ, তোমাদের এরূপ শিক্ষা করা কর্তব্য যে ‘আমরা শৈক্ষ্যবল যথা শ্রদ্ধাবল, লজ্জাবল, ঔত্তাপ্যবল, বীর্যবল এবং প্রজ্ঞাবলের অধিকারী হবো।’ ভিক্ষুগণ, তোমাদের এরূপই শিক্ষা করা কর্তব্য।” </p>
<p class="centered">বিস্তৃত সূত্র সমাপ্ত।</p>
<h3 class="subhead">৩. দুঃখ সূত্র</h3>
<p class="bodytext">৩.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু ইহজীবনেই দুঃখ প্রাপ্ত হয়ে অবস্থান করে এবং বিরক্তি, মানসিক-যন্ত্রণা (অনুশোচনা) ও ব্যথিত হয়ে অবস্থান করে। তার নিকট দেহভেদে মৃত্যুর পর অপায়-দুর্গতিই প্রত্যাশিত। সেই পঞ্চবিধ ধর্ম কী কী? </p>
<p class="bodytext">যেমন, ভিক্ষুগণ, এক্ষেত্রে ভিক্ষু বীতশ্রদ্ধ, নির্লজ্জী, অনত্তাপী (পাপে ভয়হীন), হীনবীর্য (বা অলস) এবং দুষ্প্রাজ্ঞ হয়। ভিক্ষুগণ, এই পাঁচটি ধর্মে সমৃদ্ধ ভিক্ষু ইহজীবনেই দুঃখ প্রাপ্ত হয়ে অবস্থান করে, বিরক্তি, মানসিক-যন্ত্রণা (অনুশোচনা) ও ব্যথিত হয়ে অবস্থান করে। তার নিকট দেহভেদে মৃত্যুর পর অপায়-দুর্গতিই প্রত্যাশিত। </p>
<p class="bodytext">২. পুনশ্চ, ভিক্ষুগণ, পঞ্চবিধ ধর্মে সুসমৃদ্ধ ভিক্ষু ইহজীবনেই সুখ প্রাপ্ত হয়ে অবস্থান করে এবং বিরক্তিহীন, অনুশোচনাহীন ও বেদনাহীন হয়ে অবস্থান করে। তার নিকট দেহভেদে মৃত্যুর পর সুগতি-ভূমিই প্রত্যাশিত। সেই পঞ্চবিধ ধর্ম কী কী? </p>
<p class="bodytext">যেমন, ভিক্ষুগণ, এক্ষেত্রে ভিক্ষু শ্রদ্ধাবান, লজ্জাসম্পন্ন, পাপে ভয়সম্পন্ন, নিরলস এবং প্রজ্ঞাবান হয়। ভিক্ষুগণ, এই পাঁচটি ধর্মে সুসমৃদ্ধ ভিক্ষু ইহজীবনেই সুখ প্রাপ্ত হয়ে অবস্থান করে এবং বিরক্তিহীন, অনুশোচনাহীন ও বেদনাহীন হয়ে অবস্থান করে। তার নিকট দেহভেদে মৃত্যুর পর সুগতি-ভূমিই প্রত্যাশিত।” </p>
<p class="centered">দুঃখ সূত্র সমাপ্ত।</p>
<h3 class="subhead">৪. যথাবাহিত<span class="ftnRef">[5]</span> সূত্র</h3>
<p class="bodytext">৪.১. “হে ভিক্ষুগণ, পঞ্চবিধ ধর্মে সুসমৃদ্ধ ভিক্ষু উপযুক্ত সময়ে নিরয়ে নিক্ষিপ্ত হয়। সেই পঞ্চবিধ ধর্ম কী কী? </p>
<p class="bodytext">যেমন, ভিক্ষুগণ, এক্ষেত্রে ভিক্ষু বীতশ্রদ্ধ, নির্লজ্জী, অনত্তাপী (পাপে ভয়হীন), হীনবীর্য (বা অলস) এবং দুষ্প্রাজ্ঞ হয়। ভিক্ষুগণ, এই পাঁচটি ধর্মে সমৃদ্ধ ভিক্ষু উপযুক্ত সময়ে নিরয়ে নিক্ষিপ্ত হয়।</p>
<p class="bodytext">২. হে ভিক্ষুগণ, পঞ্চবিধ ধর্মে সুসমৃদ্ধ ভিক্ষু উপযুক্ত সময়ে স্বর্গে গমন করে। সেই পঞ্চবিধ ধর্ম কী কী? </p>
<p class="bodytext">যেমন, ভিক্ষুগণ, এক্ষেত্রে ভিক্ষু শ্রদ্ধাবান, লজ্জাসম্পন্ন, পাপে ভয়সম্পন্ন, নিরলস এবং প্রজ্ঞাবান হয়। ভিক্ষুগণ, এই পাঁচটি ধর্মে সুসমৃদ্ধ ভিক্ষু উপযুক্ত সময়ে স্বর্গে গমন করে।”</p>
<p class="centered">যথাবাহিত সূত্র সমাপ্ত।</p>
<h3 class="subhead">৫. শিক্ষা সূত্র</h3>
<p class="bodytext">৫.১. “হে ভিক্ষুগণ, যদি কোনো ভিক্ষু বা ভিক্ষুণী প্রজ্ঞাপ্ত শিক্ষাপদসমূহ পরিত্যাগ করে হীন গৃহীজীবনে প্রত্যাবর্তন করে, তাহলে ইহজীবনেই ধর্মীয় দৃষ্টিকোণ হতে আত্ম-দোষারোপ ও নিন্দার জন্য পঞ্চবিধ বিষয় তার নিকট উপস্থিত হয়। সেই পাঁচ প্রকার কী কী? </p>
<p class="bodytext">২. (সে চিন্তা করে) তোমার মধ্যে কুশলধর্মরূপ শ্রদ্ধা ছিল না, লজ্জা, ঔত্তাপ্য, বীর্য এবং প্রজ্ঞা ছিল না। ভিক্ষুগণ, যেকোনো ভিক্ষু বা ভিক্ষুণী প্রজ্ঞাপ্ত শিক্ষাপদসমূহ পরিত্যাগ করে হীন জীবনে প্রত্যাবর্তন করলে ইহজীবনেই ধর্মীয় দৃষ্টিকোণ হতে আত্ম-দোষারোপ ও নিন্দার জন্য এই পাঁচটি বিষয় তার নিকট উপস্থিত হয়।</p>
<p class="bodytext">৩. পুনশ্চ, যদি কোনো ভিক্ষু বা ভিক্ষুণী দুঃখ, দৌর্মনস্য (বিষাদ) সহ্য করে অশ্রুপূর্ণ চোখে ক্রন্দন করতে করতে পরিপূর্ণ পরিশুদ্ধ ব্রহ্মচর্য আচরণ করে, তাহলে ইহজীবনেই ধর্মীয় দৃষ্টিকোণ হতে প্রশংসার জন্য পঞ্চবিধ বিষয় তার নিকট উপস্থিত হয়। সেই পাঁচ প্রকার কী কী?</p>
<p class="bodytext">৪. (সে চিন্তা করে) তোমাতে কুশলধর্মরূপ শ্রদ্ধা ছিল, লজ্জা, ঔত্তাপ্য, বীর্য ও প্রজ্ঞা ছিল। ভিক্ষুগণ, যেকোনো ভিক্ষু বা ভিক্ষুণী দুঃখ, দৌর্মনস্য (বিষাদ) সহ্য করে অশ্রুপূর্ণ চোখে ক্রন্দন করতে করতে পরিপূর্ণ পরিশুদ্ধ ব্রহ্মচর্য আচরণ করলে ইহজীবনেই ধর্মীয় দৃষ্টিকোণ হতে প্রশংসার জন্য এই পঞ্চবিধ বিষয় তার নিকট উপস্থিত হয়।”</p>
<p class="centered">শিক্ষা সূত্র সমাপ্ত।</p>
<h3 class="subhead">৬. সমাপত্তি বা সাফল্য সূত্র</h3>
<p class="bodytext">৬.১. “হে ভিক্ষুগণ, যাবৎ কুশলধর্মসমূহে শ্রদ্ধা থাকে তাবৎ অকুশলধর্মের সাফল্য বা সমাপত্তি হয় না। কিন্তু যখন শ্রদ্ধা অন্তর্হিত হয় তখন বীতশ্রদ্ধা প্রাদুর্ভূত হয় এবং তা স্থিত হয়। অতঃপর অকুশলধর্মের সফলতা হয়।</p>
<p class="bodytext">ভিক্ষুগণ, যাবৎ কুশলধর্মসমূহে (পাপের প্রতি) লজ্জা থাকে তাবৎ অকুশলধর্মের সাফল্য বা সমাপত্তি হয় না। কিন্তু যখন (পাপের প্রতি) লজ্জা অন্তর্হিত হয় তখন নির্লজ্জতা প্রাদুর্ভূত হয় এবং তা স্থিত হয়। অতঃপর অকুশলধর্মের সফলতা হয়।</p>
<p class="bodytext">ভিক্ষুগণ, যাবৎ কুশলধর্মসমূহে (পাপের প্রতি) ভয় থাকে তাবৎ অকুশলধর্মের সাফল্য বা সমাপত্তি হয় না। কিন্তু যখন (পাপের প্রতি) ভয় অন্তর্হিত হয় তখন নির্ভয়তা প্রাদুর্ভূত হয় এবং তা স্থিত হয়। অতঃপর অকুশলধর্মের সফলতা হয়।</p>
<p class="bodytext">ভিক্ষুগণ, যাবৎ কুশলধর্মসমূহে উৎসাহ বা উদ্যম থাকে তাবৎ অকুশলধর্মের সাফল্য বা সমাপত্তি হয় না। কিন্তু যখন উৎসাহ বা উদ্যম অন্তর্হিত হয় তখন অনুৎসাহ বা অলসতা প্রাদুর্ভূত হয় এবং তা স্থিত হয়। অতঃপর অকুশলধর্মের সফলতা হয়।</p>
<p class="bodytext">ভিক্ষুগণ, যাবৎ কুশলধর্মসমূহে প্রজ্ঞা থাকে তাবৎ অকুশলধর্মের সাফল্য বা সমাপত্তি হয় না। কিন্তু যখন প্রজ্ঞা অন্তর্হিত হয় তখন দুষ্প্রাজ্ঞতা প্রাদুর্ভূত হয় এবং তা স্থিত হয়। অতঃপর অকুশলধর্মের সফলতা হয়।”</p>
<p class="centered">সমাপত্তি বা সাফল্য সূত্র সমাপ্ত।</p>
<h3 class="subhead">৭. কাম সূত্র</h3>
<p class="bodytext">৭.১. “হে ভিক্ষুগণ, প্রায় সকল সত্ত্বই কাম্য বিষয়ে<span class="ftnRef">[6]</span> (অনুরক্ত) লালায়িত। ভিক্ষুগণ, কুলপুত্র কাস্তে ও বহনদণ্ড ত্যাগ করে আগার হতে অনাগারিকরূপে প্রব্রজিত হলে তার প্রতি ইহাই যথার্থ বচন যে, ‘সে শ্রদ্ধায় প্রব্রজিত কুলপুত্র।’ তার কারণ কী? ভিক্ষুগণ, কারণ যৌবনের দ্বারা যেকোনো কাম লব্ধ হয়। অধিকন্তু, ভিক্ষুগণ, হীন কাম, মধ্যম কাম এবং উৎকৃষ্ট কাম<span class="ftnRef">[7]</span> তৎসমস্ত কামই কামরূপে বিবেচিত। যেমন, ভিক্ষুগণ, উত্তানশায়ী অবোধ ছোট বালক গাছের টুক্&zwnj;রা বা নুড়ি পাথর ধাত্রীর অজ্ঞাতে নিজ মুখে দিলে অবিলম্বে ধাত্রী তা দ্রুত বিবেচনা করে। তাড়াতাড়ি বিবেচনা করে দ্রুত মুখ হতে তা (গাছের টুকরা বা নুড়ি পাথর) বের করে আনে। যদি দ্রুত মুখগহ্বর হতে তা বের করে আনতে অক্ষম হয়, তখন তা দ্রুত বের করার জন্য নিজ বাম হস্ত দ্বারা বালকটির মস্তক ধারণপূর্বক ডান হস্তের অঙ্গুলি বক্র করে রক্ত নির্গত হলেও তা বের করে আনে। তার কারণ কী? কারণ, ভিক্ষুগণ, আমি বলছি, ইহা বালকটির জন্য বিপদজনক হলেও ক্ষতিকারক নয়। শুভকামী, মঙ্গলকামী ও সমবেদনাময়ী ধাত্রীর নিকট বালকটির উপকারার্থে ইহাই করণীয়। অতঃপর যখন সেই বালকটি প্রাপ্তবয়স্ক ও প্রাজ্ঞ হয়; ভিক্ষুগণ, তখন ধাত্রী সেই বালকটির ব্যাপারে এই ভেবে কর্তব্য কর্মে শিথিলতাভাব গ্রহণ করে যে ‘এখন এই আত্মরক্ষিত বালক মোটেই প্রমাদগ্রস্ত হবে না।’</p>
<p class="bodytext">এরূপেই, ভিক্ষুগণ, যাবৎ ভিক্ষু কর্তৃক কুশলধর্মসমূহ শ্রদ্ধার সহিত সম্পাদিত হয় না, কুশলধর্মসমূহ (পাপের প্রতি) লজ্জার সহিত সম্পাদিত হয় না, কুশলধর্মসমূহ (পাপের প্রতি) ভয়ের সহিত সম্পাদিত হয় না, কুশলধর্মসমূহ উদ্যমের সহিত সম্পাদিত হয় না, কুশলধর্মসমূহ প্রজ্ঞার সহিত সম্পাদিত হয় না; তাবৎ আমার দ্বারা সেই ভিক্ষু রক্ষিত হয়। কিন্তু ভিক্ষুগণ, যখন ভিক্ষু কর্তৃক কুশলধর্মসমূহ শ্রদ্ধার সহিত সম্পাদিত হয়, কুশলধর্মসমূহ (পাপের প্রতি) লজ্জার সহিত সম্পাদিত হয়, কুশলধর্মসমূহ (পাপের প্রতি) ভয়ের সহিত সম্পাদিত হয়, কুশলধর্মসমূহ উদ্যমের সহিত সম্পাদিত হয়, কুশলধর্মসমূহ প্রজ্ঞার সহিত সম্পাদিত হয়; ভিক্ষুগণ, তখন আমি সেই ভিক্ষুর প্রতি এই ভেবে নিরপেক্ষভাব গ্রহণ করি যে ‘এখন এই আত্মরক্ষিত ভিক্ষু মোটেই প্রমাদ গ্রস্ত হবে না।’”</p>
<p class="centered">কাম সূত্র সমাপ্ত।</p>
<h3 class="subhead">৮. চ্যুতি সূত্র</h3>
<p class="bodytext">৮.১. “হে ভিক্ষুগণ, পঞ্চবিধ ধর্মসম্পন্ন ভিক্ষু সদ্ধর্মে প্রতিষ্ঠিত হয় না, চ্যুত হয়। সেই পঞ্চবিধ ধর্ম কী কী?</p>
<p class="bodytext">২. ভিক্ষুগণ, বীতশ্রদ্ধ ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, নিলজ্জী (পাপে লজ্জাহীন) ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, ভয়হীন (পাপে ভয়হীন) ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, অলস ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, দুষ্প্রাজ্ঞ ভিক্ষু সদ্ধর্মে প্রতিষ্ঠিত হয় না, চ্যুত হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">৩. পুনশ্চ, হে ভিক্ষুগণ, পঞ্চবিধ ধর্মে সমৃদ্ধ ভিক্ষু সদ্ধর্মে প্রতিষ্ঠিত হয়, চ্যুত হয় না। সেই পঞ্চবিধ ধর্ম কী কী?</p>
<p class="bodytext">৪. হে ভিক্ষুগণ, শ্রদ্ধাবান ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, (পাপে) লজ্জাসম্পন্ন ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, (পাপে) ভয়সম্পন্ন ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, আরব্ধবীর্যসম্পন্ন ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, প্রজ্ঞাবান ভিক্ষু সদ্ধর্মে প্রতিষ্ঠিত হয়, চ্যুত হয় না। এই পঞ্চবিধ ধর্মে সমৃদ্ধ ভিক্ষু সদ্ধর্মে প্রতিষ্ঠিত হয়, চ্যুত হয় না।”</p>
<p class="centered">চ্যুতি সূত্র সমাপ্ত।</p>
<h3 class="subhead">৯. প্রথম অগৌরব সূত্র</h3>
<p class="bodytext">৯.১. “হে ভিক্ষুগণ, পঞ্চবিধ ধর্মে সমৃদ্ধ অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়। সেই পঞ্চবিধ ধর্ম কী কী?</p>
<p class="bodytext">২. ভিক্ষুগণ, বীতশ্রদ্ধ, অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, (পাপে) নির্লজ্জী, অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, (পাপে) ভয়হীন, অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, অলস, অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">ভিক্ষুগণ, দুষ্প্রাজ্ঞ, অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়। ভিক্ষুগণ, এই পঞ্চবিধ ধর্মে সমৃদ্ধ অগৌরবকারী ও অবাধ্য ভিক্ষু সদ্ধর্মে প্রতিষ্ঠিত হয় না, চ্যুত হয়।</p>
<p class="bodytext">৩. পুনশ্চ, ভিক্ষুগণ, পঞ্চবিধ ধর্মে সমৃদ্ধ গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না। সেই পঞ্চবিধ ধর্ম কী কী?</p>
<p class="bodytext">হে ভিক্ষুগণ, শ্রদ্ধাবান, গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, (পাপে) লজ্জাসম্পন্ন, গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না। </p>
<p class="bodytext">ভিক্ষুগণ, (পাপে) ভয়সম্পন্ন, গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, আরব্ধবীর্যসম্পন্ন, গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না।</p>
<p class="bodytext">ভিক্ষুগণ, প্রজ্ঞাবান, গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না। ভিক্ষুগণ, এই পঞ্চবিধ ধর্মে সমৃদ্ধ গৌরবকারী ও বাধ্য ভিক্ষু সদ্ধর্মে প্রতিষ্ঠিত হয়, চ্যুত হয় না।”</p>
<p class="centered">প্রথম অগৌরব সূত্র সমাপ্ত।</p>
<h3 class="subhead">১০. দ্বিতীয় অগৌরব সূত্র</h3>
<p class="bodytext">১০.১. “হে ভিক্ষুগণ, পঞ্চবিধ ধর্মে সমৃদ্ধ অগৌরবকারী, অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">২. সেই পঞ্চবিধ ধর্ম কী কী?</p>
<p class="bodytext">ভিক্ষুগণ, বীতশ্রদ্ধ, অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">ভিক্ষুগণ, (পাপে) লজ্জাহীন, অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">ভিক্ষুগণ, (পাপে) ভয়হীন, অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">ভিক্ষুগণ, অলস, অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">ভিক্ষুগণ, দুষ্প্রাজ্ঞ, অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ। ভিক্ষুগণ, এই পঞ্চবিধ ধর্মে সমৃদ্ধ অগৌরবকারী ও অবাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্ণতা লাভ করতে অসমর্থ।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি, বৃদ্ধি এবং পূর্র্ণতা লাভ করতে সক্ষম।</p>
<p class="bodytext">৪. সেই পঞ্চবিধ ধর্ম কী কী?</p>
<p class="bodytext">ভিক্ষুগণ, শ্রদ্ধাবান, গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম।</p>
<p class="bodytext">ভিক্ষুগণ, (পাপে) লজ্জাসম্পন্ন, গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম।</p>
<p class="bodytext">ভিক্ষুগণ, (পাপে) ভয়সম্পন্ন, গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম।</p>
<p class="bodytext">ভিক্ষুগণ, আরব্ধবীর্যসম্পন্ন, গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম।</p>
<p class="bodytext">ভিক্ষুগণ, প্রজ্ঞাবান, গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম। ভিক্ষুগণ, এই পঞ্চবিধ ধর্মে সমৃদ্ধ গৌরবকারী ও বাধ্য ভিক্ষু এই ধর্ম-বিনয়ে ক্রমোন্নতি বৃদ্ধি এবং পূর্ণতা লাভ করতে সক্ষম।”</p>
<p class="centered">দ্বিতীয় অগৌরব সূত্র সমাপ্ত।</p>
<p class="centered">শৈক্ষ্যবল বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">সংক্ষিপ্ত, বিস্তৃত, দুঃখ, যথাবাহিত, শিক্ষা,</p>
<p class="gatha">সমাপত্তি, কাম, চ্যুতি, অগৌরব দুই হলো বিবৃত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">২. বলবর্গ</h1>
<div class="chaptxt">
<h3 class="subhead">১. অশ্রুতপূর্ব সূত্র</h3>
<p class="bodytext">১১.১. “হে ভিক্ষুগণ, আমি পূর্বে অশ্রুতপূর্ব ধর্মসমূহে অভিজ্ঞান প্রাপ্ত হয়েছি, বলে স্বীকার করছি। ভিক্ষুগণ, তথাগতের পাঁচ প্রকার বল (ক্ষমতা) আছে। যে বলের দ্বারা সমৃদ্ধ তথাগত শ্রেষ্ঠ-স্থান বিশেষভাবে জ্ঞাত থাকেন এবং সিংহ নিনাদের ন্যায় পরিষদে গুরুগম্ভীর স্বরে ব্রহ্মচক্র প্রকাশ করেন।<span class="ftnRef">[8]</span></p>
<p class="bodytext">২. সেই পঞ্চবিধ বল কী কী? যথা : শ্রদ্ধাবল, লজ্জাবল, ঔতাপ্যবল, বীর্যবল এবং প্রজ্ঞাবল। ভিক্ষুগণ, তথাগতের এই পাঁচ প্রকার বল, যে বল বা ক্ষমতার দ্বারা সমৃদ্ধ তথাগত শ্রেষ্ঠ-স্থান বিশেষভাবে জ্ঞাত থাকেন এবং সিংহ নিনাদের ন্যায় পরিষদে গুরুগম্ভীর স্বরে ব্রহ্মচক্র প্রকাশ করেন।”</p>
<p class="centered">অশ্রুতপূর্ব সূত্র সমাপ্ত।</p>
<h3 class="subhead">২. কূট সূত্র</h3>
<p class="bodytext">১২.১. “হে ভিক্ষুগণ, শৈক্ষ্যবল পাঁচ প্রকার। সেই পাঁচ প্রকার কী কী? যথা : শ্রদ্ধাবল, লজ্জাবল, ঔতাপ্যবল, বীর্যবল এবং প্রজ্ঞাবল। ভিক্ষুগণ এগুলো হচ্ছে পঞ্চ শৈক্ষ্যবল।</p>
<p class="bodytext">২. ভিক্ষুগণ এই পাঁচ প্রকার শৈক্ষ্যবলের মধ্যে ইহাই অগ্র, ইহাই বন্ধনী এবং ইহাই গ্রন্থি; যথা : প্রজ্ঞাবল। যেমন, ভিক্ষুগণ, চূড়াযুক্ত<span class="ftnRef">[9]</span> গৃহের মধ্যে ইহাই অগ্র, ইহাই বন্ধনী এবং ইহাই গ্রন্থি; যথা : কূট বা চূড়া। এরূপেই, ভিক্ষুগণ, এই পাঁচ প্রকার শৈক্ষ্যবলের মধ্যে ইহাই অগ্র, ইহাই বন্ধনী এবং ইহাই গ্রন্থি; যথা : প্রজ্ঞাবল।</p>
<p class="bodytext">৩. তদ্ধেতু, ভিক্ষুগণ, তোমাদের এরূপ শিক্ষা করা কর্তব্য যে ‘আমরা শৈক্ষ্যবল যথা শ্রদ্ধাবল, (পাপে) লজ্জাবল, (পাপে) ভয়বল, বীর্যবল এবং প্রজ্ঞাবলের অধিকারী হবো।’</p>
<p class="bodytext">এরূপই, ভিক্ষুগণ, তোমাদের শিক্ষা করা কর্তব্য।”</p>
<p class="centered">কূট সূত্র সমাপ্ত।</p>
<h3 class="subhead">৩. সংক্ষিপ্ত সূত্র</h3>
<p class="bodytext">১৩.১. “হে ভিক্ষুগণ, বল বা ক্ষমতা পাঁচ প্রকার। কী কী? যথা : শ্রদ্ধাবল, বীর্যবল, স্মৃতিবল, সমাধিবল এবং প্রজ্ঞাবল। ভিক্ষুগণ, এ সমস্ত হচ্ছে পঞ্চবল।”</p>
<p class="centered">সংক্ষিপ্ত সূত্র সমাপ্ত।</p>
<h3 class="subhead">৪. বিস্তৃত সূত্র</h3>
<p class="bodytext">১৪.১. “হে ভিক্ষুগণ, বল পাঁচ প্রকার। সেই পাঁচ প্রকার বল কী কী? যথা : শ্রদ্ধাবল, বীর্যবল, স্মৃতিবল, সমাধিবল এবং প্রজ্ঞাবল।</p>
<p class="bodytext">২. হে ভিক্ষুগণ, শ্রদ্ধাবল কিরূপ? ভিক্ষুগণ, এক্ষেত্রে আর্যশ্রাবক শ্রদ্ধাবান হয়। সে তথাগতের বোধি বা পরম জ্ঞানের প্রতি আস্থাশীল হয়, ‘ইনি সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা বুদ্ধ ভগবান।’ ভিক্ষুগণ, ইহাকেই বলা হয় শ্রদ্ধাবল। </p>
<p class="bodytext">৩. হে ভিক্ষুগণ, বীর্য বা উদ্যমবল কিরূপ? ভিক্ষুগণ, এক্ষেত্রে আর্যশ্রাবক আরব্ধবীর্যসম্পন্ন হয়। অকুশলধর্ম প্রহাণে এবং কুশলধর্ম উৎপাদনের জন্য শক্তিমান, দৃঢ়পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে। ভিক্ষুগণ, ইহাকেই বলা হয় বীর্যবল।</p>
<p class="bodytext">৪. হে ভিক্ষুগণ, স্মৃতিবল কিরূপ? ভিক্ষুগণ, এক্ষেত্রে আর্যশ্রাবক স্মৃতিমান হয়, পরম স্মৃতিতে সমৃদ্ধ হয়ে দীর্ঘকাল পূর্বে কৃত ও ভাষিত বিষয় স্মরণ এবং অনুস্মরণ করে। ভিক্ষুগণ, একেই বলা হয় স্মৃতিবল।</p>
<p class="bodytext">৫. হে ভিক্ষুগণ, সমাধিবল কিরূপ? ভিক্ষুগণ, এক্ষেত্রে, আর্যশ্রাবক কামনা ও অকুশলধর্ম হতে বিরত হয়ে বিতর্ক ও বিচার সহিত নির্জনতাজনিত প্রীতি-সুখসমন্বিত প্রথম ধ্যান লাভ করে অবস্থান করে। সে বিতর্ক ও বিচার প্রশমিত আধ্যাত্মিক সমপ্রসাদ ও একাগ্রতাযুক্ত অবিতর্ক এবং বিচারবিহীন সমাধিজনিত প্রীতি-সুখসমন্বিত দ্বিতীয় ধ্যান লাভ করে অবস্থান করে। প্রীতিতে বিরাগ উৎপন্ন হওয়ায় সে উপেক্ষাশীল হয়ে অবস্থান করে এবং স্মৃতিমান ও সম্প্রজ্ঞাত হয়ে কায়িক সুখ অনুভব করে। যে ধ্যানস্তরে উপনীত হলে আর্যগণ ‘উপেক্ষক স্মৃতিমান সুখবিহারী’ বলে অভিহিত করে সেই তৃতীয় ধ্যান লাভ করে অবস্থান করে। এবং আর্যশ্রাবকের শারীরিক সুখ ও দুঃখ প্রহাণের পূর্বেই মানসিক সৌমনস্য ও দৌর্মনস্য অস্তগত হয়, সেই না-সুখ, না-দুঃখ ‘উপেক্ষা-স্মৃতি-পরিশুদ্ধি’ নামক চতুর্থ ধ্যান লাভ করে অবস্থান করে। ভিক্ষুগণ, একেই বলা হয় সমাধি বল।</p>
<p class="bodytext">৬. হে ভিক্ষুগণ, প্রজ্ঞাবল কিরূপ? ভিক্ষুগণ, এক্ষেত্রে আর্যশ্রাবক প্রজ্ঞাবান হয়। উদয়-বিলয় জ্ঞানসম্পন্ন হয়, সম্যক দুঃখক্ষয়গামিনী আর্যোচিত্ত নির্বেদ (তীক্ষ্ণ) জ্ঞানসম্পন্ন হয়। ভিক্ষুগণ, ইহাকেই বলা হয় প্রজ্ঞাবল। ভিক্ষুগণ, এ সমস্ত হচ্ছে পঞ্চবল।”</p>
<p class="centered">বিস্তৃত সূত্র সমাপ্ত।</p>
<h3 class="subhead">৫. দ্রষ্টব্য সূত্র</h3>
<p class="bodytext">১৫.১. “হে ভিক্ষুগণ, পাঁচ প্রকার বল কী কী? যথা : শ্রদ্ধাবল, বীর্য বা উদ্যমবল, স্মৃতিবল, সমাধিবল এবং প্রজ্ঞাবল। </p>
<p class="bodytext">২. ভিক্ষুগণ, কিরূপে শ্রদ্ধাবলকে দেখা উচিত? এস্থলে চতুর্বিধ স্রোতাপত্তি অঙ্গরূপে শ্রদ্ধাবলকে দর্শন করা উচিত।</p>
<p class="bodytext">৩. ভিক্ষুগণ, কিরূপে বীর্য বা উদ্যমবলকে দেখা উচিত? এস্থলে চার প্রকার সম্যক-প্রধানরূপে বীর্যবলকে দর্শন করা উচিত।</p>
<p class="bodytext">৪. ভিক্ষুগণ, কিরূপে স্মৃতিবলকে দেখা উচিত? এস্থলে চার প্রকার স্মৃতিপ্রস্থানরূপে স্মৃতিবলকে দর্শন করা উচিত।</p>
<p class="bodytext">৫. ভিক্ষুগণ, কিরূপে সমাধিবলকে দেখা উচিত? এস্থলে চতুর্বিধ ধ্যানরূপে<span class="ftnRef">[10]</span> সমাধিবলকে দর্শন করা উচিত।</p>
<p class="bodytext">৬. ভিক্ষুগণ, কিরূপে প্রজ্ঞাবলকে দেখা উচিত? এস্থলে চার প্রকার আর্যসত্যরূপে প্রজ্ঞাবলকে দর্শন করা উচিত। ভিক্ষুগণ, এ সকল হচ্ছে পঞ্চবল।”</p>
<p class="centered">দ্রষ্টব্য সূত্র সমাপ্ত।</p>
<h3 class="subhead">৬. পুনকূট সূত্র</h3>
<p class="bodytext">১৬.১. “হে ভিক্ষুগণ, শৈক্ষ্যবল পাঁচ প্রকার। সেই পাঁচ প্রকার কী কী? যথা : শ্রদ্ধাবল, লজ্জাবল, ঔতাপ্যবল, বীর্যবল এবং প্রজ্ঞাবল। ভিক্ষুগণ, এগুলো হচ্ছে পাঁচ প্রকার শৈক্ষ্যবল।</p>
<p class="bodytext">২. হে ভিক্ষুগণ, এই পাঁচ প্রকার শৈক্ষ্যবলের মধ্যে ইহাই অগ্র, ইহাই বন্ধনী এবং ইহাই গ্রন্থি; যথা : প্রজ্ঞাবল।</p>
<p class="bodytext">যেমন, ভিক্ষুগণ,<span class="ftnRef">[11]</span> চূড়াযুক্ত গৃহের মধ্যে ইহাই অগ্র ইহাই বন্ধনী এবং ইহাই গ্রন্থি; যথা : কূট বা চূড়া। এরূপেই, ভিক্ষুগণ, এই পাঁচ প্রকার শৈক্ষ্যবলের মধ্যে ইহাই অগ্র, ইহাই বন্ধনী এবং ইহাই গ্রন্থি যথা প্রজ্ঞাবল।”</p>
<p class="centered">পুনকূট সূত্র সমাপ্ত।</p>
<h3 class="subhead">৭. প্রথম হিত সূত্র</h3>
<p class="bodytext">১৭.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু আত্মহিতে প্রতিপন্ন হয়, পরহিতে নহে। সেই পাঁচ প্রকার ধর্ম কী কী?</p>
<p class="bodytext">২. ভিক্ষুগণ, এক্ষেত্রে ভিক্ষু নিজে শীলসম্পন্ন হয়, কিন্তু অপরকে শীল পালনে উদ্বুদ্ধ বা প্ররোচিত করে না। নিজে সমাধিসম্পন্ন হয়, কিন্তু অপরকে সমাধি লাভে উদ্বুদ্ধ করে না। নিজে প্রজ্ঞাসম্পন্ন হয়, কিন্তু অপরকে প্রজ্ঞাসম্পন্ন হতে উদ্বুদ্ধ করে না। নিজে বিমুক্তিসম্পন্ন হয়, কিন্তু অপরকে বিমুক্তিসম্পন্ন হতে উদ্বুদ্ধ করে না। নিজে বিমুক্তি-জ্ঞানদর্শনসম্পন্ন হয়, কিন্তু অপরকে বিমুক্তি-জ্ঞানদর্শনসম্পন্ন হতে উদ্বুদ্ধ করে না।</p>
<p class="bodytext">৩. হে ভিক্ষুগণ, এই পঞ্চবিধ ধর্মে সমৃদ্ধ ভিক্ষু আত্মহিতে প্রতিপন্ন হয়, পরহিতে নহে।”</p>
<p class="centered">প্রথম হিত সূত্র সমাপ্ত।</p>
<h3 class="subhead">৮. দ্বিতীয় হিত সূত্র</h3>
<p class="bodytext">১৮.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু পরহিতে প্রতিপন্ন হয়, আত্মহিতে নহে। সেই পাঁচ প্রকার ধর্ম কী কী?</p>
<p class="bodytext">২. ভিক্ষুগণ, এক্ষেত্রে ভিক্ষু নিজে শীলসম্পন্ন নহে, কিন্তু অপরকে শীল পালনে উদ্বুদ্ধ বা প্ররোচিত করে। নিজে সমাধিসম্পন্ন নহে, কিন্তু অপরকে সমাধি লাভে উদ্বুদ্ধ করে। নিজে প্রজ্ঞাসম্পন্ন নহে, কিন্তু অপরকে প্রজ্ঞাসম্পন্ন হতে উদ্বুদ্ধ করে। নিজে বিমুক্তিসম্পন্ন নহে, কিন্তু অপরকে বিমুক্তিসম্পন্ন হতে উদ্বুদ্ধ করে। নিজে বিমুক্তি-জ্ঞানদর্শনসম্পন্ন নহে, কিন্তু অপরকে বিমুক্তি-জ্ঞানদর্শনসম্পন্ন হতে উদ্বুদ্ধ করে।</p>
<p class="bodytext">৩. হে ভিক্ষুগণ, এই পঞ্চবিধ ধর্মে সমৃদ্ধ ভিক্ষু পরহিতে প্রতিপন্ন হয়, আত্মহিতে নহে।”</p>
<p class="centered">দ্বিতীয় হিত সূত্র সমাপ্ত।</p>
<h3 class="subhead">৯. তৃতীয় হিত সূত্র</h3>
<p class="bodytext">১৯. ১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু আত্মহিতে প্রতিপন্ন নহে, পরহিতেও প্রতিপন্ন নহে। সেই পাঁচ প্রকার ধর্ম কী কী?</p>
<p class="bodytext">২. হে ভিক্ষুগণ, এক্ষেত্রে ভিক্ষু নিজে শীলসম্পন্ন নহে এবং অপরকেও শীল পালনের জন্য উদ্বুদ্ধ করে না। নিজে সমাধিসম্পন্ন নহে এবং অপরকেও সমাধি লাভে উদ্বুদ্ধ করে না। নিজে প্রজ্ঞাসম্পন্ন নহে এবং অপরকেও প্রজ্ঞাসম্পন্ন হতে উদ্বুদ্ধ করে না। নিজে বিমুক্তিসম্পন্ন নহে এবং অপরকেও বিমুক্তিসম্পন্ন হতে উদ্বুদ্ধ করে না। নিজে বিমুক্তি-জ্ঞানদর্শনসম্পন্ন নহে এবং অপরকেও বিমুক্তি-জ্ঞানদর্শনসম্পন্ন হতে উদ্বুদ্ধ করে না।</p>
<p class="bodytext">৩. হে ভিক্ষুগণ, এই পঞ্চবিধ ধর্মে সমৃদ্ধ ভিক্ষু আত্মহিতে প্রতিপন্ন নহে, পরহিতেও নহে।”</p>
<p class="centered">তৃতীয় হিত সূত্র সমাপ্ত।</p>
<h3 class="subhead">১০. চতুর্থ হিত সূত্র</h3>
<p class="bodytext">২০.১. “হে ভিক্ষুগণ, পাঁচ প্রকার ধর্মে সমৃদ্ধ ভিক্ষু আত্মহিতে প্রতিপন্ন হয় এবং পরহিতেও প্রতিপন্ন হয়। সেই পাঁচ প্রকার ধর্ম কী কী?</p>
<p class="bodytext">২. হে ভিক্ষুগণ, এক্ষেত্রে ভিক্ষু নিজে শীলসম্পন্ন হয় এবং অপরকেও শীল পালনে উদ্বুদ্ধ করে। নিজে সমাধিসম্পন্ন হয় এবং অপরকে ও সমাধি লাভে উদুদ্ধ করে। নিজে প্রজ্ঞাসম্পন্ন হয় এবং অপরকেও প্রজ্ঞাসম্পন্ন হতে উদ্বুদ্ধ করে। নিজে বিমুক্তিসম্পন্ন হয় এবং অপরকেও বিমুক্তিসম্পন্ন হতে উদ্বুদ্ধ করে। নিজে বিমুক্তি-জ্ঞানদর্শনসম্পন্ন হয় এবং অপরকেও বিমুক্তি-জ্ঞানদর্শনসম্পন্ন হতে উদ্বুদ্ধ করে।</p>
<p class="bodytext">৩. হে ভিক্ষুগণ, এই পঞ্চবিধ ধর্মে সমৃদ্ধ ভিক্ষু আত্মহিতে প্রতিপন্ন হয় এবং পরহিতেও প্রতিপন্ন হয়।”</p>
<p class="centered">চতুর্থ হিত সূত্র সমাপ্ত।</p>
<p class="centered">বলবর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">অশ্রুতর্পূব, কূট, সংক্ষিপ্ত আর বিস্তৃত,</p>
<p class="gatha">দ্রষ্টব্য, পুনকূট, আর চারি হিত হলো বিবৃত,</p>
<p class="gatha">দশ সূত্রে বলবর্গ এথায় হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৩. পঞ্চাঙ্গিক বর্গ</h1>
<div class="chaptxt">
<h3 class="subhead">১. প্রথম অগৌরব সূত্র</h3>
<p class="bodytext">২১.১. “হে ভিক্ষুগণ, যে ভিক্ষু অগৌরবকারী, অবাধ্য ও সব্রহ্মচারীদের সাথে একত্রে মিলেমিশে বাস করতে জানে না, সে গৌণ (ক্ষুদ্র) শীলাদি পালন করবে, তা অসম্ভব। গৌণ শীলসমূহ পালন না করে সে শৈক্ষ্যধর্ম (শীল) পালন করবে, তা অসম্ভব। শৈক্ষ্যধর্ম পালন না করে শীলসমূহ (চারি মহাশীল) পালন করবে, তা অসম্ভব। শীলসমূহ পালন না করে সম্যক দৃষ্টি<span class="ftnRef">[12]</span> বা বিদর্শন অর্জন করবে, তা অসম্ভব। সম্যক দৃষ্টির অর্জন ব্যতিরেকে সম্যক সমাধি অর্জন করবে, তা অসম্ভব।</p>
<p class="bodytext">২. হে ভিক্ষুগণ, যে ভিক্ষু গৌরবকারী, বাধ্য ও সব্রহ্মচারীদের সাথে একত্রে মিলেমিশে থাকতে জানে, সে গৌণ (ক্ষুদ্রতর) শীলাদি পালন করবে, তা সম্ভব। গৌণশীলসমূহ পালন করে সে শৈক্ষ্যধর্ম পালন করবে, তা সম্ভব। শৈক্ষ্যধর্ম পালন করে শীলসমূহ পালন করবে, তা সম্ভব। শীলাদি পালন করে সম্যক দৃষ্টি অর্জন করবে, তা সম্ভব। সম্যক দৃষ্টি অর্জন করে সম্যক সমাধি অর্জন করবে, তা সম্ভব।”</p>
<p class="centered">প্রথম অগৌরব সূত্র সমাপ্ত।</p>
<h3 class="subhead">২. দ্বিতীয় অগৌরব সূত্র</h3>
<p class="bodytext">২২.১. “হে ভিক্ষুগণ, যে ভিক্ষু অগৌরবকারী, অবাধ্য এবং সব্রহ্মচারীদের সাথে একত্রে মিলেমিশে বাস করতে জানে না, সে গৌণ শীলাদি পালন করবে, তা অসম্ভব। গৌণ শীলসমূহ পালন না করে শৈক্ষ্যধর্ম পালন করবে, তা অসম্ভব। শৈক্ষ্যধর্ম পালন না করে শীলস্কন্ধ (রাশি) পালন করবে, তা অসম্ভব। শীলস্কন্ধ পালন না করে সমাধিস্কন্ধ অর্জন করবে, তা অসম্ভব। সমাধিস্কন্ধ অর্জন না করে প্রজ্ঞাস্কন্ধ অর্জন করবে, তা অসম্ভব।</p>
<p class="bodytext">২. হে ভিক্ষুগণ, যে ভিক্ষু গৌরবকারী, বাধ্য ও সব্রহ্মচারীদের সাথে একত্রে মিলেমিশে থাকতে জানে; সে গৌণ (ক্ষুদ্রতর) শীলাদি পালন করবে, তা সম্ভব। গৌণ শীলাদি পালন করে শৈক্ষ্যধর্ম পালন করবে, তা সম্ভব। শৈক্ষ্যধর্ম পালন করে শীলস্কন্ধ পালন করবে, তা সম্ভব। শীলস্কন্ধ পালন করে সমাধিস্কন্ধ অর্জন করবে, তা সম্ভব। সমাধিস্কন্ধ অর্জন করে প্রজ্ঞাস্কন্ধ অর্জন করবে, তা সম্ভব।”</p>
<p class="centered">দ্বিতীয় অগৌরব সূত্র সমাপ্ত।</p>
<h3 class="subhead">৩. উপক্লেশ সূত্র</h3>
<p class="bodytext">২৩.১. “হে ভিক্ষুগণ,<span class="ftnRef">[13]</span> স্বর্ণের পাঁচ প্রকার অবিশুদ্ধতা (খাদ) আছে। যে অবিশুদ্ধতা দ্বারা দুষ্ট হয়ে স্বর্ণ নমনীয় হয় না, কাজের যোগ্য হয় না, উজ্জ্বল হয় না, ভঙ্গুর হয় এবং উত্তম কাজের জন্য ব্যবহারযোগ্য হয় না।</p>
<p class="bodytext">২. সেই পাঁচ প্রকার খাদ কী কী? যথা : লোহা, তামা, টিন, সিসা এবং রূপা। ভিক্ষুগণ, এই পাঁচ প্রকার হচ্ছে স্বর্ণের খাদ। যে অবিশুদ্ধিতা দ্বারা দুষ্ট হয়ে স্বর্ণ নমনীয় হয় না, কাজের যোগ্য হয় না। উজ্জ্বল হয় না, ভঙ্গুর হয় এবং উত্তম কাজের জন্য ব্যবহারযোগ্য হয় না। কিন্তু ভিক্ষুগণ, যখন স্বর্ণ এই পাঁচ প্রকার খাদ হতে বিমুক্ত হয়, তখন সেই স্বর্ণ নমনীয়, কাজের যোগ্য, উজ্জল, অভঙ্গুর এবং উত্তম কাজে ব্যবহারযোগ্য হয়। এবং যেকোনো প্রকারের অলঙ্কার যদি কেউ চায়; যেমন : মোহরাঙ্কিত অঙ্গুরি, কানের দুল, গলার হার বা স্বর্ণের মালা (ঈযধরহ); ইহা সেক্ষেত্রে ব্যবহার করা যায়। </p>
<p class="bodytext">৩. ঠিক এরূপে, হে ভিক্ষুগণ, চিত্তের পাঁচ প্রকার উপক্লেশ আছে। যে উপক্লেশের দ্বারা ক্লিষ্ট হয়ে চিত্ত অনমনীয় হয়, কাজের অযোগ্য হয়, অপ্রভাস্বর হয়, ভঙ্গুর হয় এবং আসবসমূহ ক্ষয়ের জন্য শান্ত বা কেন্দ্রীভূত হয় না। </p>
<p class="bodytext">৪. সেই পাঁচ প্রকার উপক্লেশ কী কী? যথা : কামছন্দ, ব্যাপাদ, আলস্য-তন্দ্রা, উদ্ধত্য-কৌকৃত্য এবং বিচিকিৎসা।<span class="ftnRef">[14]</span> ভিক্ষুগণ, এই পাঁচ প্রকার হচ্ছে চিত্তের উপক্লেশ। যে উপক্লেশের দ্বারা দুষ্ট হয়ে চিত্ত নমনীয় হয় না, কাজের যোগ্য হয় না, উজ্জ্বল হয় না, ভঙ্গুর হয় এবং আসবসমূহ ক্ষয়ের জন্য শান্ত বা কেন্দ্রীভূত হয় না। কিন্তু ভিক্ষুগণ, যখন চিত্ত এই পঞ্চবিধ উপক্লেশ হতে বিমুক্ত হয় তখন সেই চিত্ত নমনীয় হয়, কাজের যোগ্য হয়, প্রভাস্বর ও অভঙ্গুর হয় এবং আসবসমূহ ক্ষয়ের জন্য শান্ত বা কেন্দ্রীভূত হয়। যে সেই সেই বিষয়ে অভিজ্ঞা দ্বারা সম্যক উপলব্ধিকরণীয় ধর্মের প্রতি চিত্তকে নমিত করে, যা শুধুমাত্র অভিজ্ঞা দ্বারা প্রত্যক্ষ করা যায়, স্মরণের প্রয়োজন বোধ হলে সে তথায় তথায়ই প্রত্যক্ষ অভিজ্ঞতা অর্জন করে।</p>
<p class="bodytext">সে যদি আকাঙ্ক্ষা করে, ‘আমি অনেক প্রকার ঋদ্ধি অধিগত করব; যথা : এক হয়েও বহু হবো, বহুসংখ্যক হয়েও এক হবো, আবির্ভাব, তিরোভাব (অন্তর্ধান) করব; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন করব; মাটিতেও জলের ন্যায় ভাসব ও ডুববো, মাটির ন্যায় জলে অনাদ্রভাবে গমন করব; পক্ষীর ন্যায় আকাশে পর্যঙ্কাবদ্ধ (বীরাসন) হয়ে ভ্রমণ করব, এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন করব এবং যতদূর ব্রহ্মলোক রয়েছে ততদূর পর্যন্ত আপন কায়ে বশীভূত করব।’ স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি মনুষ্য শক্তির অতীত, বিশুদ্ধ, দিব্য-শ্রোত্রধাতু দ্বারা দূরবর্তী ও সমীপস্থ দিব্য ও মনুষ্য উভয় শব্দ শুনব।’ স্মরণের প্রয়োজন উপস্থিত হলে তথায় তথায়ই সে প্রত্যক্ষ অভিজ্ঞতা অর্জন করবে। </p>
<p class="bodytext">সে যদি আকাঙ্ক্ষা করে, ‘আমি অপরসত্ত্ব ও অপর পুদগলের চিত্ত স্বচিত্তে পরীক্ষা করে জানব, সরাগ-চিত্তকে (কাম লালসাসম্পন্ন চিত্ত) সরাগ-চিত্ত হিসাবে জানব, বীতরাগ (কামলালসাহীন)-চিত্তকে বীতরাগ-চিত্ত হিসাবে জানব, সদ্বেষ-চিত্তকে সদ্বেষ-চিত্ত হিসাবে জানব, বীতদ্বেষ (দ্বেষহীন)-চিত্তকে বীতদ্বেষ-চিত্ত হিসাবে জানব, সমোহ (মোহাচ্ছন্ন)-চিত্তকে সমোহ-চিত্ত হিসাবে জানব, বীতমোহ-চিত্তকে বীতমোহ-চিত্ত হিসাবে জানব,  বিক্ষিপ্ত চিত্তকে  বিক্ষিপ্ত চিত্ত হিসাবে জানব, সংক্ষিপ্ত-চিত্তকে (একাগ্রচিত্ত) সংক্ষিপ্ত-চিত্ত হিসাবে জানব, মহদ্&zwnj;গত বা অত্যুচ্চ-চিত্তকে মহদ্&zwnj;গত-চিত্ত হিসাবে জানব অমহদ্&zwnj;গত-চিত্তকে অমহদ্&zwnj;গত-চিত্ত হিসাবে জানব, সউত্তর (উচ্চতর)-চিত্তকে সউত্তর-চিত্ত হিসাবে জানব, অনুত্তর (অতুল্য)-চিত্তকে অনুত্তর-চিত্ত হিসাবে জানব, সমাহিত-চিত্তকে সমাহিত-চিত্ত হিসাবে জানব, অসমাহিত-চিত্তকে অসমাহিত-চিত্ত হিসাবে জানব, বিমুক্তচিত্তকে বিমুক্তচিত্ত হিসাবে জানব, অবিমুক্তচিত্তকে অবিমুক্তচিত্ত হিসাবে জানব।’ স্মরণ করার প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি অনেকবিধ পূর্বজন্ম অনুস্মরণ করি; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, শত সহস্র (লক্ষ) জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে অমুক জন্মে আমার এই নাম, এই গোত্র, এই বর্ণ, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে ঐ স্থানে জন্মগ্রহণ করেছি-তথায় এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে এখানে জন্মগ্রহণ করেছি। এই প্রকারে আকার ও গতিসহ বহুবিধ পূর্বজন্ম অনুস্মরণ করি।’ স্মরণ করার প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি বিশুদ্ধ লোকাতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব-এই সকল সত্ত্ব কায়-বাক্&zwnj;-মনোদুশ্চরিত-সমন্বিত, আর্যগণের প্রতি নিন্দাকারী, মিথ্যাদৃষ্টি-সম্পন্ন, মিথ্যাদৃষ্টিজাত কর্ম সম্পাদন করার ফলে দেহান্তে মৃত্যুর পর অপায়-দুর্গতি, বিনিপাত নিরয়ে উৎপন্ন হয়েছে। এবং এই সকল সত্ত্ব কায়-বাক্&zwnj;-মন-সুচরিত-সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম পরিগ্রাহী হওয়ার ফলে কায়ভেদে মৃত্যুর পর সুগতি স্বর্গলোকে উৎপন্ন হয়েছে। এইরূপে বিশুদ্ধ লোকাতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব।’ স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি আসবসমূহের ক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্ত বিমুক্তি ও প্রজ্ঞাবিমুক্তি প্রত্যক্ষ করে ও লাভ করে অবস্থান করব।’ স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।”</p>
<p class="centered">উপক্লেশ সূত্র সমাপ্ত।</p>
<h3 class="subhead">৪. দুঃশীল সূত্র</h3>
<p class="bodytext">২৪.১. “হে ভিক্ষুগণ, দুঃশীলের শীল ভঙ্গহেতু সম্যক সমাধি বিনষ্ট হয়; সম্যক সমাধি বিনষ্টহেতু যথাভূত জ্ঞানদর্শন বিনষ্ট হয়; যথাভূত জ্ঞানদর্শন বিনষ্টহেতু নির্বেদ-বিরাগ বিনষ্ট হয়; নির্বেদ-বিরাগ বিনষ্টহেতু বিমুক্তি-জ্ঞানদর্শন বিনষ্ট হয়। যেমন, ভিক্ষুগণ, শাখা ও পল্লবহীন বৃক্ষ। (শাখা-পত্রাদির অপরিপূর্ণতাহেতু) সেই বৃক্ষের বহির্ভাগের বাকল, বহির্ভাগের কাষ্ঠ এবং অভ্যন্তরীণ কাষ্ঠও পরিপূর্ণতা লাভ করে না। ঠিক এরূপে, ভিক্ষুগণ, দুঃশীলের শীল ভঙ্গহেতু সম্যক সমাধি বিনষ্ট হয়; সম্যক সমাধি বিনষ্টহেতু যথাভূত জ্ঞানদর্শন বিনষ্ট হয়; যথাভূত জ্ঞানদর্শন বিনষ্টহেতু নির্বেদ-বিরাগ বিনষ্ট হয়; নির্বেদ-বিরাগ বিনষ্টহেতু বিমুক্তি-জ্ঞানদর্শন বিনষ্ট হয়।</p>
<p class="bodytext">২. হে ভিক্ষুগণ, শীলবানের শীল পালনহেতু সম্যক সমাধি উৎপন্ন হয়, সম্যক সমাধি উৎপন্নহেতু যথাভূত জ্ঞানদর্শন উৎপন্ন হয়, যথাভূত জ্ঞানদর্শন উৎপন্নহেতু নির্বেদ-বিরাগ উৎপন্ন হয়, নির্বেদ-বিরাগ উৎপন্নহেতু বিমুক্তি-জ্ঞানদর্শন উৎপন্ন হয়। যেমন, ভিক্ষুগণ, শাখা ও পত্রাদিসম্পন্ন বৃক্ষ। (শাখা ও পত্রাদির পরিপূর্ণতাহেতু) সেই বৃক্ষের বহির্ভাগের বাকল, বহির্ভাগের কাষ্ঠ এবং অভ্যন্তরীণ কাষ্ঠও পরিপূর্ণতা লাভ করে। ঠিক তদ্রূপ, ভিক্ষুগণ, শীলবানের শীল পালনহেতু সম্যক সমাধি উৎপন্ন হয়, সম্যক সমাধি উৎপন্নহেতু যথাভূত জ্ঞানদর্শন উৎপন্ন হয়, যথাভূত জ্ঞানদর্শন উৎপন্নহেতু নির্বেদ-বিরাগ উৎপন্ন হয়, নির্বেদ-বিরাগ উৎপন্নহেতু বিমুক্তি-জ্ঞানদর্শন উৎপন্ন হয়।”</p>
<p class="centered">দুঃশীল সূত্র সমাপ্ত।</p>
<h3 class="subhead">৫. অনুগৃহীত সূত্র</h3>
<p class="bodytext">২৫.১. “হে ভিক্ষুগণ, পঞ্চবিধ অঙ্গের দ্বারা অনুগৃহীত সম্যক দৃষ্টি চিত্তবিমুক্তি ফল ও চিত্তবিমুক্তি ফলানিশংস এবং প্রজ্ঞাবিমুক্তি ফল ও প্রজ্ঞাবিমুক্তি ফলানিশংস হয়। </p>
<p class="bodytext">২. সেই পঞ্চবিধ অঙ্গ কী কী? যথা : শীলানুগৃহীত, শ্রুতানুগৃহীত, আলোচনানুগৃহীত, সমথ অনুগৃহীত এবং বিদর্শনানুগৃহীত হয়। ভিক্ষুগণ, এই পাঁচটি অঙ্গের দ্বারা অনুগৃহীত সম্যক দৃষ্টি চিত্তবিমুক্তি ফল ও চিত্তবিমুক্তি ফলানিশংস এবং প্রজ্ঞাবিমুক্তি ফল ও প্রজ্ঞাবিমুক্তি ফলানিশংস হয়।”</p>
<p class="centered">অনুগৃহীত সূত্র সমাপ্ত।</p>
<h3 class="subhead">৬. বিমুক্তায়তন সূত্র</h3>
<p class="bodytext">২৬.১. “হে ভিক্ষুগণ, পাঁচ প্রকার বিমুক্ত-আয়তন আছে, যে বিষয়ে অপ্রমত্ত, আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।</p>
<p class="bodytext">২. সেই পাঁচ প্রকার বিমুক্ত-আয়তন কী কী? ভিক্ষুগণ, এক্ষেত্রে ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন। যতদূর পর্যন্ত ভিক্ষুগণ, সেই ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন; ঠিক ততদূর পর্যন্ত সে সেই ধর্মের অর্থ অভিজ্ঞাত হয় এবং ধর্ম অভিজ্ঞাত হয়। তার অর্থ ও ধর্ম অভিজ্ঞাতহেতু প্রমোদিত ভাব উৎপন্ন হয়। প্রমোদিত ভাব উৎপন্নহেতু প্রীতি উৎপন্ন হয়। প্রীতি উৎপন্নহেতু কায় প্রশান্ত হয়। প্রশান্তকায়ে সুখ উপলব্ধ হয় এবং সুখীজন চিত্ত-সমাধি প্রাপ্ত হয়। ভিক্ষুগণ, ইহা হচ্ছে প্রথম বিমুক্ত-আয়তন, যাতে অপ্রমত্ত, আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।</p>
<p class="bodytext">পুনশ্চ, ভিক্ষুগণ, ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন না, কিন্তু তিনি নিজে যা শুনেছেন এবং হৃদয়স্থ করেছেন তা অন্যদের বিস্তারিতভাবে দেশনা করেন। যতদূর পর্যন্ত, ভিক্ষুগণ, ভিক্ষু অপরের নিকট যথানুরূপ শ্রুত ও হৃদয়স্থ ধর্ম বিস্তারিতভাবে দেশনা করে; ঠিক ততদূর পর্যন্ত সে সেই ধর্মের অর্থ অভিজ্ঞাত হয় এবং ধর্ম অভিজ্ঞাত হয়। তার অর্থ ও ধর্ম অভিজ্ঞাতহেতু প্রমোদিত ভাব উৎপন্ন হয়। প্রমোদিত ভাব উৎপন্নহেতু প্রীতি উৎপন্ন হয়। প্রীতি উৎপন্নহেতু কায় প্রশান্ত হয়। প্রশান্তকায়ে সুখ উপলব্ধ হয় এবং সুখীজন চিত্ত-সমাধি প্রাপ্ত হয়। ভিক্ষুগণ, ইহা হচ্ছে দ্বিতীয় বিমুক্ত-আয়তন, যাতে অপ্রমত্ত, আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।</p>
<p class="bodytext">পুনশ্চ, ভিক্ষুগণ, ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন না এবং সেও অপরের নিকট যথানুরূপ শ্রুত এবং হৃদয়স্থ ধর্ম বিস্তারিতভাবে দেশনা করে না; অধিকন্তু, সে যথানুরূপ শ্রুত এবং হৃদয়স্থ ধর্ম বিস্তারিতভাবে স্বাধ্যয়ন করে। যতদূর পর্যন্ত, ভিক্ষুগণ, ভিক্ষু যথানুরূপ শ্রুত এবং হৃদয়স্থ ধর্ম বিস্তারিতভাবে স্বাধ্যয়ন করে; ঠিক ততদূর পর্যন্ত সে সেই ধর্মের অর্থ অভিজ্ঞাত হয় এবং ধর্ম অভিজ্ঞাত হয়। তার অর্থ ও ধর্ম অভিজ্ঞাতহেতু প্রমোদিত ভাব উৎপন্ন হয়। প্রমোদিত ভাব উৎপন্নহেতু প্রীতি উৎপন্ন হয়। প্রীতি উৎপন্নহেতু কায় প্রশান্ত হয়। প্রশান্ত কায়ে সুখ উপলব্ধ হয় এবং সুখীজন চিত্ত-সমাধি প্রাপ্ত হয়। ভিক্ষুগণ, ইহা হচ্ছে তৃতীয় বিমুক্ত-আয়তন, যাতে অপ্রমত্ত, আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়। </p>
<p class="bodytext">পুনশ্চ, ভিক্ষুগণ, ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন না। সেও অপরের নিকট যথানুরূপ শ্রুত এবং হৃদয়স্থ ধর্ম বিস্তারিতভাবে দেশনা করে না; এবং যথানুরূপ শ্রুত ও হৃদয়স্থ ধর্ম বিস্তারিতভাবে অধ্যয়নও করে না। অধিকন্তু, সে যথানুরূপ শ্রুত, হৃদয়স্থ ধর্ম চিত্তের দ্বারা অনুবির্তক ও বিচার করে এবং মনের দ্বারা উত্তমরূপে বিবেচনা করে। যতদূর পর্যন্ত ভিক্ষুগণ, ভিক্ষু যথানুরূপ শ্রুত ও হৃদয়স্থ ধর্ম চিত্তের দ্বারা অনুবির্তক ও বিচার করে এবং মনের দ্বারা উত্তমরূপে বিবেচনা করে; ঠিক ততদূর পর্যন্ত সে সেই ধর্মের অর্থ অভিজ্ঞাত হয় এবং ধর্ম অভিজ্ঞাত হয়। তার অর্থ ও ধর্ম অভিজ্ঞাতহেতু প্রমোদিত ভাব উৎপন্ন হয়। প্রমোদিত ভাব উৎপন্নহেতু প্রীতি উৎপন্ন হয়। প্রীতি উৎপন্নহেতু কায় প্রশান্ত হয়। প্রশান্তকায়ে সুখ উপলব্ধ হয় এবং সুখীজন চিত্ত-সমাধি প্রাপ্ত হয়। ভিক্ষুগণ, ইহা হচ্ছে চতুর্থ বিমুক্ত-আয়তন, যাতে অপ্রমত্ত আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।</p>
<p class="bodytext">পুনশ্চ, ভিক্ষুগণ, ভিক্ষুকে শাস্তা বা অন্য গুরুস্থানীয় সব্রহ্মচারী ধর্মদেশনা করেন না। সেও অপরের নিকট যথানুরূপ শ্রুত এবং হৃদয়স্থ ধর্ম বিস্তারিতভাবে দেশনা করে না; এবং যথানুরূপ শ্রুত ও হৃদয়স্থ ধর্ম বিস্তারিতভাবে অধ্যয়নও করে না। সে যথানুরূপ শ্রুত ও হৃদয়স্থ ধর্ম চিত্তের দ্বারা অনুবির্তক ও বিচার করে না এবং মনের দ্বারা উত্তরূপে বিবেচনাও করে না। অধিকন্তু, তার দ্বারা অন্যতর সমাধি-নিমিত্ত সুগৃহীত হয়, উত্তমরূপে মননকৃত হয়, উত্তমরূপে উপধারিত হয় এবং প্রজ্ঞার দ্বারা সুপ্রতিবিদ্ধ হয়। যতদূর পর্যন্ত, ভিক্ষুগণ, ভিক্ষুর দ্বারা অন্যতর সমাধি-নিমিত্ত সুগৃহীত হয়, উত্তমরূপে মননকৃত হয়, উত্তমরূপে উপধারিত হয় এবং প্রজ্ঞার দ্বারা সুপ্রতিবিদ্ধ হয়; ঠিক ততদূর পর্যন্ত সেই ধর্মের অর্থ ও ধর্ম অভিজ্ঞাত হয়। তার অর্থ ও ধর্ম অভিজ্ঞাতহেতু প্রমোদিত ভাব উৎপন্ন হয়। প্রমোদিত ভাব উৎপন্নহেতু প্রীতি উৎপন্ন হয়। প্রীতি উৎপন্নহেতু কায় প্রশান্ত হয়। প্রশান্ত কায়ে সুখ উপলব্ধ হয় এবং সুখীজন চিত্ত-সমাধি প্রাপ্ত হয়। ভিক্ষুগণ, ইহা হচ্ছে পঞ্চম বিমুক্ত-আয়তন, যাতে অপ্রমত্ত আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।</p>
<p class="bodytext">৩. হে ভিক্ষুগণ, এই সমস্ত হচ্ছে পাঁচ প্রকার বিমুক্ত-আয়তন। যে বিষয়ে অপ্রমত্ত আগ্রহশীল ও দৃঢ়প্রতিজ্ঞ হয়ে অবস্থানকারী ভিক্ষুর অবিমুক্তচিত্ত বিমুক্ত হয়; অপরিক্ষীণ আসবসমূহ পরিক্ষয় হয় এবং অলব্ধ অনুত্তর যোগক্ষেম অধিগত হয়।”</p>
<p class="centered">বিমুক্ত-আয়তন সূত্র সমাপ্ত।</p>
<h3 class="subhead">৭. সমাধি সূত্র</h3>
<p class="bodytext">২৭.১. “হে ভিক্ষুগণ, বিচক্ষণ ও প্রতিস্মৃতা (মনোযোগী) হয়ে সমাধিকে অপ্রমাণরূপে ভাবনা কর। ভিক্ষুগণ, বিচক্ষণ ও মনোযোগী হয়ে সমাধিকে অপ্রমাণরূপে ভাবনা করলে পঞ্চবিধ পৃথক জ্ঞান উৎপন্ন হয়। </p>
<p class="bodytext">২. সেই পঞ্চবিধ জ্ঞান কী কী? ‘এই সমাধি সত্য সত্যই প্রত্যুৎপন্ন সুখ এবং ভবিষ্যতে সুখবিপাক প্রদায়ী’-এরূপ পৃথক জ্ঞান উৎপন্ন হয়। ‘এই সমাধি আর্য ও নিরামিষ’-এরূপ পৃথক জ্ঞান উৎপন্ন হয়। ‘এই সমাধি সৎপুরুষ সেবিত’-এরূপ পৃথক জ্ঞান উৎপন্ন হয়। ‘এই সমাধি শান্ত, প্রণীত, প্রশান্তি লদ্ধ, একটি নির্দিষ্ট বিষয়বস্তুর অধিগত, সংস্কার নিয়ন্ত্রণে প্রতিরোধগত নয়’-এরূপ পৃথক জ্ঞান উৎপন্ন হয়। ‘সত্য সত্যই আমি সজ্ঞানে এই সমাধিতে নিরত হই এবং সজ্ঞানে উত্থিত হই’-এরূপ পৃথক জ্ঞান উৎপন্ন হয়।</p>
<p class="bodytext">৩. ভিক্ষুগণ, বিচক্ষণ ও মনোযোগী হয়ে সমাধিকে অপ্রমাণরূপে ভাবনা কর। ভিক্ষুগণ, বিচক্ষণ ও মনোযোগী হয়ে সমাধিকে অপ্রমাণরূপে ভাবনা করলে এই পঞ্চবিধ পৃথক জ্ঞান উৎপন্ন হয়।”</p>
<p class="centered">সমাধি সূত্র সমাপ্ত।</p>
<h3 class="subhead">৮. পঞ্চাঙ্গিক সূত্র</h3>
<p class="bodytext">২৮.১. “হে ভিক্ষুগণ, আর্যের পঞ্চাঙ্গিক সম্যক সমাধির বৃদ্ধি (ভাবনা) প্রকাশ করব। তা শ্রবণ কর, উত্তমরূপে মনোনিবেশ কর; আমি ভাষণ করব।” ‘তথাস্তু ভন্তে’ বলে সেই ভিক্ষুগণ ভগবানকে প্রত্যুত্তর দিলেন। অতঃপর ভগবান বললেন :</p>
<p class="bodytext">২. “হে ভিক্ষুগণ, আর্যের পঞ্চাঙ্গিক সম্যক সমাধির বৃদ্ধি ও বিস্তৃতি কত প্রকার?</p>
<p class="bodytext">ভিক্ষুগণ, এক্ষেত্রে ভিক্ষু কামনা ও অকুশলধর্ম হতে বিরত হয়ে বির্তক ও বিচার সহিত নির্জনতাজনিত প্রীতি-সুখসমন্বিত প্রথম ধ্যান লাভ করে অবস্থান করে। সে এই কায়কে বিবেকজনিত প্রীতি-সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশও বিদ্যমান থাকে না যা বিবেকজনিত প্রীতি-সুখের দ্বারা ব্যপ্ত হয় না। যেমন ভিক্ষুগণ, নাপিত বা নাপিতের অন্তের্বাসী (সহযোগী) কাঁচের থালায় চূর্ণ (সাবানের গুড়া) বিকীর্ণ করে তাতে সামান্য জল দিতে দিতে দলাই-মলাই করে। সেই মিশ্রিত চূর্ণপিণ্ড জল ও স্নেহ দ্বারা অনুজীবী ও পরিগৃহীত এবং অভ্যন্তর বাহিরে পরিব্যপ্ত, কিন্তু ধীরে ধীরে ক্ষরিত নহে। ঠিক তদ্রূপ, ভিক্ষুগণ, ভিক্ষু এই কায়কে বিবেকজনিত প্রীতি-সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশও বিদ্যমান থাকে না যা বিবেকজনিত প্রীতি-সুখের দ্বারা ব্যপ্ত হয় না। ভিক্ষুগণ, আর্যের পঞ্চাঙ্গিক সম্যক সমাধির ইহা প্রথম ভাবনা।</p>
<p class="bodytext">পুনশ্চ ভিক্ষুগণ, ভিক্ষু বির্তক ও বিচার প্রশমিত আধ্যাত্মিক সমপ্রসাদ ও একাগ্রতাযুক্ত অবিতর্ক এবং বিচারবিহীন সমাধিজনিত প্রীতি-সুখসমন্বিত দ্বিতীয় ধ্যান লাভ করে অবস্থান করে। সে এই কায়কে সমাধিজনিত প্রীতি-সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশ ও বিদ্যমান থাকে না যা সমাধিজনিত প্রীতি-সুখের দ্বারা ব্যপ্ত হয় না। </p>
<p class="bodytext">যেমন, ভিক্ষুগণ, উদ্ভিদ ও জলপূর্ণ গভীর হ্রদ। যদি তার পূর্ব, পশ্চিম, উত্তর ও দক্ষিণদিকে জল প্রবেশের দ্বার না থাকে এবং (বৃষ্টি বর্ষণকারী) দেবতাও যদি যথাসময়ে সম্যকরূপে বর্ষণ না করে; তাহলে সেই হ্রদ হতে শীতল জলধারা নির্গত হয়ে সেই হ্রদকে প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে। হ্রদের কোনোও অংশ বিদ্যমান থাকে না, যা শীতল জল দ্বারা ব্যপ্ত হয় না। </p>
<p class="bodytext">ঠিক তদ্রূপ, ভিক্ষুগণ, ভিক্ষু এই কায়কে সমাধিজনিত প্রীতি-সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশও বিদ্যমান থাকে না, যা সমাধিজনিত প্রীতিসুখের দ্বারা ব্যপ্ত হয় না। ভিক্ষুগণ, আর্যের পঞ্চাঙ্গিক সম্যক সমাধির ইহা দ্বিতীয় ভাবনা।</p>
<p class="bodytext">পুনশ্চ, ভিক্ষুগণ, ভিক্ষু প্রীতিতে বিরাগ উৎপন্ন হওয়ায় সে উপেক্ষাশীল হয়ে অবস্থান করে এবং স্মৃতিমান ও সম্প্রজ্ঞাত হয়ে কায়িক সুখ অনুভব করে। যে ধ্যানস্তরে উপনীত হলে আর্য্যগণ “উপেক্ষক স্মৃতিমান সুখবিহারী” বলে অভিহিত করে, সেই তৃতীয় ধ্যান লাভ করে অবস্থান করে।</p>
<p class="bodytext">সে এই কায়কে প্রীতিহীন সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশও বিদ্যমান থাকে না, যা প্রীতিহীন সুখের দ্বারা ব্যপ্ত হয় না। যেমন, ভিক্ষুগণ, উৎপল, পদুম কিংবা শ্বেতপদ্ম জলে জাত, জলে বর্ধিত, জলের অনুজীবী এবং জলের গভীরে নিমজ্জিত। সেগুলোর আগা এবং মূল শীতল জল দ্বারা প্লাবিত, পরিসিক্ত, পরিপূর্ণ এবং পরিব্যপ্ত। উৎপল, পদুম, শ্বেতপদ্মের কোনোও অংশ বিদ্যমান থাকে না, যা শীতল জল দ্বারা ব্যপ্ত হয় না।</p>
<p class="bodytext">ঠিক তদ্রূপ, ভিক্ষুগণ, ভিক্ষু কায়কে প্রীতিহীন সুখের দ্বারা প্লাবিত করে, পরিসিক্ত করে, পরিপূর্ণ করে এবং পরিব্যপ্ত করে; কায়ের কোনো এক অংশও বিদ্যমান থাকে না, যা প্রীতিহীন সুখের দ্বারা ব্যপ্ত হয় না। ভিক্ষুগণ, আর্যের পঞ্চাঙ্গিক সম্যক সমাধির ইহা তৃতীয় ভাবনা।</p>
<p class="bodytext">পুনশ্চ, ভিক্ষুগণ, ভিক্ষুর শারীরিক সুখ-দুঃখ প্রহাণের পূর্বেই মানসিক সৌর্মনস্য ও দৌর্মনস্য অস্তগত হয়। সেই না সুখ-না দুঃখ ‘উপেক্ষা-স্মৃতি-পরিশুদ্ধি’ নামক চতুর্থ ধ্যান লাভ করে অবস্থান করে। সে এই কায়কে পরিশুদ্ধ ও প্রভাস্বর চিত্তের দ্বারা পরিব্যাপ্ত করে উপবিষ্ট হয়। কায়ের কোনোও অংশ নাই যা পরিশুদ্ধ ও প্রভাস্বর চিত্তের দ্বারা ব্যপ্ত হয় না। যেমন, ভিক্ষুগণ, যদি কোনো ব্যক্তি শ্বেত বস্ত্র দ্বারা মস্তক পর্যন্ত আবৃত করে উপবিষ্ট হয়। তার কায়ের এমন কোনোও অংশ বিদ্যমান থাকে না, যা শ্বেত বস্ত্র দ্বারা অনাবৃত হয়।</p>
<p class="bodytext">ঠিক তদ্রূপ, ভিক্ষুগণ, ভিক্ষু এই কায়কে পরিশুদ্ধ ও প্রভাস্বর চিত্তের দ্বারা পরিব্যপ্ত করে উপবিষ্ট হয়। কায়ের কোনোও অংশ বিদ্যমান থাকে না, যা পরিশুদ্ধ ও প্রভাস্বর চিত্তের দ্বারা পরিব্যপ্ত হয় না। ভিক্ষুগণ, আর্যের পঞ্চাঙ্গিক সম্যক ভাবনার ইহা চতুর্থ ভাবনা।</p>
<p class="bodytext">পুনশ্চ, ভিক্ষুগণ, ভিক্ষুর প্রত্যবেক্ষণ নিমিত্ত সুগৃহীত হয়, উত্তরূপে মননকৃত হয়, উত্তমরূপে উপধারিত হয় এবং প্রজ্ঞার দ্বারা সুপ্রতিবিদ্ধ হয়। যেমন, ভিক্ষুগণ, কোনো ব্যক্তি অপরকে নিরীক্ষণ করে। স্থিত হয়ে উপবিষ্টকে এবং উপবিষ্ট হয়ে শায়িতকে নিরীক্ষণ করে। ঠিক তদ্রূপ, ভিক্ষুগণ, ভিক্ষুর প্রত্যবেক্ষণ নিমিত্ত সুগৃহীত হয় উত্তরূপে মননকৃত হয়, উত্তমরূপে উপধারিত হয় এবং প্রজ্ঞার দ্বারা সুপ্রতিবিদ্ধ হয়। ভিক্ষুগণ, আর্যের পঞ্চাঙ্গিক সম্যক ভাবনার ইহা পঞ্চম ভাবনা। </p>
<p class="bodytext">৪. ভিক্ষুগণ, ভিক্ষু আর্য পঞ্চাঙ্গিক সম্যক সমাধি এরূপে ভাবিত, বহুলীকৃত করে যেই যেই অভিজ্ঞা ও সাক্ষাৎকরণীয় ধর্মের প্রতি চিত্তকে নমিত করে; তা শুধুমাত্র অভিজ্ঞা প্রত্যক্ষ করার জন্যে। স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">যেমন, ভিক্ষুগণ, জলপাত্রে স্থাপিত পূর্ণজল যাতে কাকপেয়্য জল আছে। যদি শীঘ্র কোনো বলবান পুরুষ সেই জলের পাত্রটি পশ্চাৎ দিকে দোলায়, তাহলে স্থিত জল কি উপচে পরবে? ‘হ্যাঁ ভন্তে’।</p>
<p class="bodytext">ঠিক তদ্রূপ, ভিক্ষুগণ, ভিক্ষু আর্য পঞ্চাঙ্গিক সম্যক সমাধি এরূপে ভাবিত, বহুলীকৃত করে যেই যেই অভিজ্ঞা ও সাক্ষাৎকরণীয় ধর্মের প্রতি চিত্তকে নমিত করে; তা শুধুমাত্র অভিজ্ঞা প্রত্যক্ষ করার জন্যে। স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে। </p>
<p class="bodytext">ভিক্ষুগণ, সমতল ভূমিতে নির্মিত পুষ্করিণী যেমন চতুর্দিকে বাঁধ বা প্রাকারাবদ্ধ হয়, এবং জল পরিপূর্ণ ও কাকপেয়্য হয়। তথায় যদি কোনো বলবান পুরুষ বাঁধ খুলে দেয়; তাহলে কি স্থিত জল বাইরে প্রবাহিত হবে? ‘হ্যাঁ ভন্তে।’</p>
<p class="bodytext">ঠিক তদ্রূপ, ভিক্ষুগণ, ভিক্ষু আর্য পঞ্চাঙ্গিক সম্যক সমাধি এরূপে ভাবিত, বহুলীকৃত করে যেই যেই অভিজ্ঞা ও সাক্ষাৎকরণীয় ধর্মের প্রতি চিত্তকে নমিত করে; তা শুধুমাত্র অভিজ্ঞা প্রত্যক্ষ করার জন্যে। স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে। </p>
<p class="bodytext">যেমন, ভিক্ষুগণ, উৎকৃষ্ট বংশজাত অশ্বযুক্ত রথ (গাড়ী) সমান চৌরাস্তার সন্ধিস্থলে আছে; যাতে অঙ্কুঁশ বিদ্যমান। তথায় শীঘ্র দক্ষ, অশ্বাচার্য, অশ্বদমনকারী সারথি অভিরোহন করে। সে বাম হস্তে লাগাম গ্রহণপূর্বক ডান হস্তে অঙ্কুঁশ ধারণ করে এবং যথেচ্ছা গমন করে ও প্রত্যাবর্তন করে। ঠিক তদ্রূপ, ভিক্ষুগণ, ভিক্ষু আর্য পঞ্চাঙ্গিক সম্যক সমাধি এরূপে ভাবিত, বহুলীকৃত করে যেই যেই অভিজ্ঞা ও সাক্ষাৎকরণীয় ধর্মের প্রতি চিত্তকে নমিত করে; তা শুধুমাত্র অভিজ্ঞা প্রত্যক্ষ করার জন্যে। স্মরণের প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে। </p>
<p class="bodytext">সে যদি আকাঙ্ক্ষা করে, ‘আমি অনেক প্রকার ঋদ্ধি অধিগত করব; যথা : এক হয়ে ও বহু হবো, বহুসংখ্যক হয়ে ও এক হবো, আবির্ভাব, তিরোভাব (অন্তর্ধান) করব; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন করব; মাটিতেও জলের ন্যায় ভাসব ও ডুববো, মাটির ন্যায় জলে অনাদ্রভাবে গমন করব; পক্ষীর ন্যায় আকাশে পর্যঙ্কাবদ্ধ (বীরাসন) হয়ে ভ্রমণ করব, এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন করব এবং যতদূর ব্রহ্মলোক রয়েছে ততদূর পর্যন্ত আপন কায়ে বশীভূত করব।’ স্মরণের প্রয়োজন বোধ হলে তথায় তথাই সে প্রত্যক্ষ অভিজ্ঞতা অর্জন করবে। </p>
<p class="bodytext">সে যদি আকাঙ্ক্ষা করে, ‘আমি মনুষ্য শক্তির অতীত, বিশুদ্ধ, দিব্য-শ্রোত্রধাতু দ্বারা দূরবর্তী ও সমীপস্থ দিব্য ও মনুষ্য উভয় শব্দ শুনব।’ স্মরণের প্রয়োজন উপস্থিত হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি অপর সত্ত্ব ও অপর পুদ্গলের চিত্ত স্বচিত্তে পরীক্ষা করে জানব, সরাগ-চিত্তকে (কাম লালসাপূর্ণ চিত্ত) সরাগ-চিত্ত হিসাবে জানব, বীতরাগ (কামলালসাহীন)-চিত্তকে বীতরাগ-চিত্ত হিসাবে জানব, সদ্বেষ-চিত্তকে সদ্বেষ-চিত্ত হিসাবে জানব, বীতদ্বেষ (দ্বেষহীন)-চিত্তকে বীতদ্বেষ-চিত্ত হিসাবে জানব, সমোহ (মোহাচ্ছন্ন)-চিত্তকে সমোহ-চিত্ত হিসাবে জানব, বীতমোহ-চিত্তকে বীতমোহ-চিত্ত হিসাবে জানব,  বিক্ষিপ্ত চিত্তকে  বিক্ষিপ্ত চিত্ত হিসাবে জানব, সংক্ষিপ্ত-চিত্তকে (একাগ্রচিত্ত) সংক্ষিপ্ত-চিত্ত হিসাবে জানব, মহদ্&zwnj;গত বা অত্যুচ্চ-চিত্তকে মহদ্&zwnj;গত-চিত্ত হিসাবে জানব, অমহদ্&zwnj;গত-চিত্তকে অমহদ্&zwnj;গত-চিত্ত হিসাবে জানব, সউত্তর (উচ্চতর)-চিত্তকে সউত্তর-চিত্ত হিসাবে জানব, অনুত্তর (অতুল্য)-চিত্তকে অনুত্তর-চিত্ত হিসাবে জানব, সমাহিত-চিত্তকে সমাহিত-চিত্ত হিসাবে জানব, অসমাহিত-চিত্তকে অসমাহিত-চিত্ত হিসাবে জানব, বিমুক্তচিত্তকে বিমুক্তচিত্ত হিসাবে জানব, অবিমুক্তচিত্তকে অবিমুক্তচিত্ত হিসাবে জানব।’ স্মরণ করার প্রয়োজন বোধ হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি অনেকবিধ পূর্বজন্ম অনুস্মরণ করি; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, শত সহস্র (লক্ষ) জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে-অমুক জন্মে আমার এই নাম, এই গোত্র, এই বর্ণ, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে ওই স্থানে জন্মগ্রহণ করেছি-তথায় এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে এখানে জন্মগ্রহণ করেছি। এই প্রকারে আকার ও গতিসহ বহুবিধ পূর্বজন্ম অনুস্মরণ করি।’ স্মরণ করার প্রয়োজন তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি বিশুদ্ধ লোকাতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব-এই সকল সত্ত্ব কায়-দুশ্চরিত, বাক্&zwnj;-দুশ্চরিত, মনোদুশ্চরিতসমন্বিত; আর্যগণের প্রতি নিন্দাকারী, মিথ্যাদৃষ্টিসম্পন্ন, মিথ্যাদৃষ্টিজাত কর্ম সম্পাদন করার ফলে দেহান্তে মৃত্যুর পর অপায়-দুর্গতি, বিনিপাত নিরয়ে উৎপন্ন হয়েছে। এবং এই সকল সত্ত্ব কায়-সুচরিত, বাক্&zwnj;-সুচরিত, মনোসুচরিত-সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম পরিগ্রাহী হওয়ার ফলে কায়ভেদে মৃত্যুর পর সুগতি স্বর্গলোকে উৎপন্ন হয়েছে। এইরূপে বিশুদ্ধ লোকাতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব।’ স্মরণের প্রয়োজন হলে তথায় তথায়ই সে প্রত্যক্ষ অভিজ্ঞতা অর্জন করবে।</p>
<p class="bodytext">সে যদি আকাঙ্ক্ষা করে, ‘আমি আসবসমূহের ক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে ও লাভ করে অবস্থান করব।’ স্মরণের প্রয়োজন হলে তথায় তথায়ই সে প্রত্যক্ষ অভিজ্ঞতা অর্জন করবে।”</p>
<p class="centered">পঞ্চাঙ্গিক সূত্র সমাপ্ত।</p>
<h3 class="subhead">৯. চঙ্ক্রমণ সূত্র</h3>
<p class="bodytext">২৯.১. “হে ভিক্ষুগণ, চঙ্ক্রমণের পাঁচ প্রকার আনিশংস (সুফল) রয়েছে। সেই পাঁচ প্রকার কী কী?</p>
<p class="bodytext">যথা : দীর্ঘপথ ভ্রমণে সক্ষম হয়; প্রচেষ্টাসম্পন্ন হয়; রোগহীন হয়; ভুক্ত খাদ্য-পানীয় উত্তমরূপে পরিপাক হয় এবং চঙ্ক্রমণের মাধ্যমে অধিগত সমাধি (চিত্তের একাগ্রতা) দীর্ঘস্থায়ী হয়। ভিক্ষুগণ, এ পাঁচটি হচ্ছে চঙ্ক্রমণের আনিশংস।” </p>
<p class="centered">চঙ্ক্রমণ সূত্র সমাপ্ত।</p>
<h3 class="subhead">১০. নাগিত সূত্র</h3>
<p class="bodytext">৩০.১. আমার দ্বারা এরূপ শ্রুত হয়েছে, একসময় ভগবান মহতী ভিক্ষুসংঘের সাথে কোশলরাজ্যে<span class="ftnRef">[15]</span> পরিভ্রমণ করতে করতে যেখানে ইচ্ছানঙ্গল<span class="ftnRef">[16]</span> নামক কোশলদের ব্রাহ্মণ গ্রাম তথায় উপনীত হলেন। অতঃপর ভগবান ইচ্ছানঙ্গলের কুঞ্জবনে অবস্থান করতে লাগলেন। ইচ্ছানঙ্গলের গৃহপতিরা এরূপ শুনলেন যে ‘শ্রমণ ভো গৌতম, শাক্যপুত্র, শাক্যকুল হতে প্রব্রজিত তিনি এখন ইচ্ছানঙ্গলে উপনীত হয়েছেন এবং ইচ্ছানঙ্গলের কুঞ্জবনে অবস্থান করছেন। সেই গৌতমের এরূপ কল্যাণ, কীর্তিশব্দ প্রচার হয়েছে যে ‘ইনি সেই ভগবান, অর্হৎ, সম্যকসস্বুদ্ধ, বিদ্যাচরণসম্পন্ন, সুগত, লোকবিদ্&zwnj;, অনুত্তর পুরুষ দমনকারী সারথি, দেব-মনুষ্যের শাস্তা, বুদ্ধ ভগবান। তিনি এই পৃথিবী, দেবতা, মার, ব্রহ্মা, শ্রমণ, ব্রাহ্মণ ও দেবমনুষ্যদের স্বয়ং অভিজ্ঞা দ্বারা প্রত্যক্ষ করে প্রকাশ করেন। তিনি ধর্মদেশনা করেন যা আদিতে কল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক, শুধুমাত্র পরিপূর্ণ, পরিশুদ্ধ ব্রহ্মচর্য প্রকাশ করে, সেইরূপ অর্হৎ দর্শনে মঙ্গল।’ অতঃপর ইচ্ছানঙ্গলের ব্রাহ্মণ-গৃহপতিরা সেই রাত্রির অবসানে অনেক খাদ্য-ভোজ্য নিয়ে যেখানে ইচ্ছানঙ্গলের কুঞ্জবন সেখানে উপস্থিত হলেন। সেখানে উপস্থিত হয়ে বহির্দ্বারে উচ্চশব্দ-মহাশব্দে স্থিত হলেন।</p>
<p class="bodytext">সেই সময় আয়ুষ্মান নাগিত<span class="ftnRef">[17]</span> ভগবানের সেবকরূপে নিযুক্ত ছিলেন। অতঃপর ভগবান আয়ুষ্মান নাগিতকে ডেকে বললেন, “এরা কারা, হে নাগিত, মৎস ধরার সময় কৈবর্তদের ন্যায় উচ্চশব্দ, মহাশব্দ করছে?” </p>
<p class="bodytext">“ভন্তে, এরা ইচ্ছানঙ্গলবাসী ব্রাহ্মণ-গৃহপতি। এরা বুদ্ধ এবং ভিক্ষুসংঘের জন্য প্রভূত খাদ্য-ভোজ্য নিয়ে দরজার বাইরে দাঁড়িয়ে আছেন।”</p>
<p class="bodytext">“হে নাগিত, আমি যশের দ্বারা সমাগম নই এবং যশও আমার দ্বারা নহে। নাগিত, আমি এই নৈষ্ক্রম্য সুখ, প্রবিবেক সুখ (নির্জনতার লব্ধ সুখ), উপশম সুখ এবং সম্বোধি সুখ (পারমার্থিক জ্ঞানজনিত সুখ) বিনা বাধায়, বিনাশ্রমে, অনায়াসে অর্জন করতে পারি। কিন্তু যে এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ বিনা বাধায়, বিনাশ্রমে এবং অনায়াসে অর্জন করতে পারে না; সে-ই বিষ্টাসুখ, লাভসৎকারজনিত সুখ উপভোগ করুক।”</p>
<p class="bodytext">“ভন্তে, ভগবান তাদের দান গ্রহণ করুন। সুগত তাদের দান গ্রহণ করুন। ভন্তে, ভগবানের জন্য এখন দান গ্রহণের উপযুক্ত সময়। এই সময় হতে যেকোনোও স্থানে ভগবান যদি গমন করেন নগর ও গ্রাম্য ব্রাহ্মণ-গৃহপতিরাও তথায় গমন করবে। যেমন, ভন্তে, বৃষ্টিদেবতা বৃহৎ ফোটাবিশিষ্ট বৃষ্টি বর্ষণ করলে পানি নিম্নে প্রবাহিত হয়। ঠিক তদ্রূপ, ভন্তে, এই সময় হতে যেকোনোও স্থানে ভগবান যদি গমন করেন, নগর ও গ্রাম্য ব্রাহ্মণ-গৃহপতিরাও তথায় গমন করবে। তার কারণ কী? ভন্তে, তথাগতের শীল ও প্রজ্ঞাই তৎকারণ।”</p>
<p class="bodytext">“হে নাগিত, আমি যশের দ্বারা সমাগম নই এবং যশ আমার দ্বারা নহে। আমি এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ বিনা বাধায়, বিনাশ্রমে এবং অনায়াসে অর্জন করতে পারি। কিন্তু যে এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ বিনা বাধায়, বিনাশ্রমে এবং অনায়াসে অর্জন করতে পারে না; সে এই বিষ্টাসুখ, লাভসৎকারজনিত সুখ উপভোগ করুক। সত্য সত্যই নাগিত, আহার গ্রহণ, পানীয় পানের পরিণাম হচ্ছে বাহ্য-প্রস্রাব। প্রিয় বা ভালবাসা দরুন বিপরিণাম ও অন্যথাভাব উৎপন্ন হয়। শোক, পরিদেবন, দুঃখ, দৌর্মনস্য, উপায়াস (নিরাশা) উৎপন্ন হয়। ইহাই তার পরিণাম। নাগিত, অশুভ নিমিত্তে অনুযোগ ও অনুযুক্ততার দরুন শুভ নিমিত্তে প্রতিকূলতা উৎপন্ন হয়। ইহাই তার পরিণাম। ছয় প্রকার স্পর্শ আয়তনে অনিত্যানুদর্শী হয়ে অবস্থানের ফলে স্পর্শের প্রতি প্রতিকূলতা উৎপন্ন হয়। ইহাই তার পরিণাম। নাগিত, পঞ্চবিধ উপাদানস্কন্ধে (রাশি) উদয়-ব্যয় দর্শনকারী হয়ে অবস্থানের ফলে উপাদানের প্রতি প্রতিকূলতা উৎপন্ন হয়। ইহাই তার পরিণাম।</p>
<p class="centered">নাগিত সূত্র সমাপ্ত।</p>
<p class="centered">পঞ্চাঙ্গিক বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই অগৌরব, উপক্লেশ আর দুঃশীল অনুগ্রহ</p>
<p class="gatha">বিমুক্তায়তন, সমাধি ও পঞ্চাঙ্গিক হলো বিবৃত;</p>
<p class="gatha">চঙ্ক্রমণ আর নাগিত সূত্রে দশে সমাপিত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৪. সুমনা বর্গ</h1>
<div class="chaptxt">
<h3 class="subhead">১. সুমনা সূত্র</h3>
<p class="bodytext">৩১.১. একসময় ভগবান শ্রাবস্তীর অনাথপিণ্ডিক নির্মিত জেতবনারামে অবস্থান করছিলেন। অনন্তর রাজকন্যা সুমনা<span class="ftnRef">[18]</span> পাঁচশত রাজকুমারী কর্তৃক পরিবৃতা হয়ে পঞ্চশত রথের মাধ্যমে ভগবানের নিকট উপস্থিত হলেন। ভগবানের নিকট উপস্থিত হয়ে ভগবানকে অভিবাদনপূর্বক একপার্শ্বে উপবেশন করলেন। অতঃপর একান্তে উপবিষ্টা রাজকুমারী সুমনা ভগবানকে এইরূপ বললেন :</p>
<p class="bodytext">“ভন্তে, মনে করুন, ভগবানের দুইজন শ্রাবক (শিষ্য) সমশ্রদ্ধা, সমশীল এবং সমপ্রজ্ঞাসম্পন্ন; কিন্তু একজন দায়ক, অপর জন নয়। যদি তারা কায়ভেদে মৃত্যুর পর সুগতি স্বর্গলোকে উৎপন্ন হয়; তাহলে কী ভন্তে, তথায় সেই দেবতাদের মধ্যে পার্থক্য, বৈসাদৃশ্য থাকবে না?”</p>
<p class="bodytext">ভগবান বললেন, “অবশ্যই থাকবে সুমনা। সুমনা, সেই দেবত্ব প্রাপ্ত দায়ক অপর অদায়ককে সমান পঞ্চবিধ বিষয়ের দ্বারা; যথা : দিব্য আয়ু, দিব্য বর্ণ, দিব্য সুখ, দিব্য যশ ও দিব্য আধিপত্যের দ্বারা অতিক্রম করবে। সুমনা, সেই দেবত্ব প্রাপ্ত দায়ক অপর অদায়ককে এই একই পঞ্চবিধ বিষয়ের দ্বারা অতিক্রম করবে।”</p>
<p class="bodytext">“যদি ভন্তে, তারা সেখান হতে চ্যুত হয়ে এথায় (ইহলোকে) উৎপন্ন হয়; তাহলে কী ভন্তে, সেই মানুষদের মধ্যে পার্থক্য, বৈসাদৃশ্য থাকবে না?” </p>
<p class="bodytext">ভগবান বললেন, “অবশ্যই থাকবে সুমনা। সুমনা, সেই মানবত্ব প্রাপ্ত দায়ক অপর অদায়ককে সমান পঞ্চবিধ বিষয়ের দ্বারা; যথা : মনুষ্য আয়ু, মনুষ্য বর্ণ, মনুষ্য সুখ, মনুষ্য যশ ও মনুষ্য আধিপত্যের দ্বারা অতিক্রম করবে। সুমনা, সেই মানবত্ব প্রাপ্ত দায়ক অপর অদায়ককে এই একই পঞ্চবিধ বিষয়ের দ্বারা অতিক্রম করবে।”</p>
<p class="bodytext">“যদি ভন্তে, তারা উভয়েই আগার হতে অনাগারিক রূপে প্রব্রজিত হয়; তাহলে কী ভন্তে, সেই প্রব্রজিতদের মধ্যে পার্থক্য, বৈসাদৃশ্য থাকবে না?”</p>
<p class="bodytext">ভগবান বললেন, “অবশ্যই থাকবে, সুমনা। সুমনা, সেই প্রব্রজিত দায়ক অপর অদায়ক প্রব্রজিতকে সমান একই পঞ্চবিধ বিষয়ে অতিক্রম করবে। যেমন : সে চীবর গ্রহণ করার জন্য পুনঃপুন জিজ্ঞাসিত হয়; কদাচিৎ নহে। পিণ্ডপাত গ্রহণের জন্য সে পুনঃপুন জিজ্ঞাসিত হয়; কদাচিৎ নহে। গ্লান-প্রত্যয়-ভৈষজ্য, প্রয়োজনীয় বস্তু বা বিষয় গ্রহণের জন্য সে পুনঃপুন জিজ্ঞাসিত হয়; কদাচিৎ নহে। এবং সে যে-সকল সব্রহ্মচারীদের সাথে অবস্থান করে, তারা তার সাথে পুনঃপুন মনোজ্ঞ আচার-আচরণের (কায়-কর্ম) মাধ্যমে মেলামেশা করে; কদাচিৎ মনোজ্ঞ নহে। পুনঃপুন মনোজ্ঞ বাক্&zwnj;কর্মের দ্বারা মেলামেশা করে; কদাচিৎ মনোজ্ঞ নহে। তারা তাকে মনোজ্ঞ দানীয়বস্তু দান দেয়; কদাচিৎ মনোজ্ঞ নহে। সুমনা, সেই প্রব্রজিত দায়ক অপর অদায়ক প্রব্রজিতকে এই একই পঞ্চবিধ বিষয়ে অতিক্রম করে।”</p>
<p class="bodytext">“যদি ভন্তে, তারা উভয়েই অর্হত্ত্বপ্রাপ্ত হয়। তাহলে কী ভন্তে, সেই অর্হত্ত্বপ্রাপ্তদের মধ্যে পার্থক্য, বৈসাদৃশ্য থাকবে না?”</p>
<p class="bodytext">“এক্ষেত্রে, সুমনা, আমি বলছি যে, (তাদের মধ্যে) আর কোনো ও বৈসাদৃশ্য থাকবে না। যেহেতু বিমুক্তির সাথে বিমুক্তির তুলনাই বলা হচ্ছে।”</p>
<p class="bodytext">“ভন্তে, আশ্চর্য! অদ্ভুত! ভন্তে, দান এবং পুণ্যকর্ম সম্পাদনহেতু তারা দেবকায় প্রাপ্ত হলেও সাহায্য ও দান পায়, মানবত্ব প্রাপ্ত হলেও সাহায্য ও দান পায় এবং প্রব্রজিত হলেও সাহায্য ও দান পায়।”</p>
<p class="bodytext">“ইহা তদ্রূপ, হে সুমনা, ইহা তদ্রূপই এইমাত্র তুমি যা বললে, দান এবং পুণ্যকর্ম সম্পাদনহেতু তারা দেবকায় প্রাপ্ত হলেও সাহায্য ও দান পায়, মানবত্ব প্রাপ্ত হলেও সাহায্য ও দান পায় এবং প্রব্রজিত হলেও সাহায্য ও দান পায়।”</p>
<p class="bodytext">ভগবান এইরূপ বললেন। এইরূপ বলে সুগত, শাস্তা ইহা বললেন :</p>
<p class="gatha">“উজ্জ্বল চন্দ্রিমা যথা ঘূর্ণে আকাশ মাধ্যমে,</p>
<p class="gatha">সর্ব তারা ও লোকে করে প্রভায় অতিক্রমে;</p>
<p class="gatha">সেইরূপ শীলবান ও শ্রদ্ধান্বিত পুরুষ,</p>
<p class="gatha">ত্যাগগুণে অতিক্রমে মাৎসর্যমল সবে।</p>
<p class="gatha">মেঘমালার ঘর্ষণে হয় বজ্র বৃষ্টিপাত,</p>
<p class="gatha">বিজলী চমক বজ্রধ্বনি হয় প্রতিভাত;</p>
<p class="gatha">বসুধরায় যদি হয় সেইরূপ বর্ষণ,</p>
<p class="gatha">ছোট-বড় গর্ত হইবে জলেতে পূরণ।</p>
<p class="gatha">সেইরূপ দর্শনজ্ঞানী সম্বুদ্ধশ্রাবক,</p>
<p class="gatha">পণ্ডিত, ধীমান তিনি ত্যাগী ধর্মবাহক;</p>
<p class="gatha">আয়ু, যশ, সুখাধিপত্য ও উজ্জ্বল বরণ,</p>
<p class="gatha">এ পঞ্চে করে সে মাৎসর্যকে অতিক্রমন;</p>
<p class="gatha">ভোগ্য সুখে নিমজ্জিত হয়ে আমোদিত,</p>
<p class="gatha">মৃত্যু পরে স্বর্গলোকে থাকে প্রমোদিত।”</p>
<p class="centered">সুমনা সূত্র সমাপ্ত।</p>
<h3 class="subhead">২. চুন্দী সূত্র</h3>
<p class="bodytext">৩২.১. একসময় ভগবান রাজগৃহের<span class="ftnRef">[19]</span> বেলুবনের কলন্দক-নিবাপে<span class="ftnRef">[20]</span> অবস্থান করছিলেন। অনন্তর রাজকুমারী চুন্দী পঞ্চশত কুমারী দ্বারা পরিবৃতা হয়ে পাঁচশত রথের মাধ্যমে যেখানে ভগবান অবস্থান করছিলেন সেখানে উপস্থিত হলেন। ভগবানের নিকট উপস্থিত হয়ে ভগবানকে অভিবাদনপূর্বক একপার্শ্বে উপবেশন করলেন। একপাশে উপবেশনের পর রাজকুমারী চুন্দী ভগবানকে এরূপ বললেন :</p>
<p class="bodytext">২. “ভন্তে, আমাদের ভ্রাতা রাজকুমার চুন্দ সে এরূপ বলে যে, “স্ত্রী কিংবা পুরুষ যে-ই হোক না কেন সে যদি বুদ্ধের শরণগামী হয়, ধর্মের শরণগামী হয়, সংঘের শরণগামী হয় এবং সে যদি প্রাণিহত্যা হতে প্রতিবিরত হয়, চৌর্যবৃত্তি হতে প্রতিবিরত হয়, মিথ্যাকামাচার হতে প্রতিবিরত হয়, মিথ্যা বাক্য ভাষণ হতে প্রতিবিরত হয় ও মদপান হতে বিরত হয়, (নেশাজাতীয় দ্রব্য সকলও প্রযোজ্য) তাহলে সে কায়ভেদে মৃত্যুর পর সুগতি ভূমিতে<span class="ftnRef">[21]</span> পুনর্জন্ম লাভ করে, দুর্গতিতে<span class="ftnRef">[22]</span> নহে। তদ্ধেতু, ভন্তে, আমি ভগবানকে জিজ্ঞাসা করছি-কীরূপে শাস্তার প্রতি শ্রদ্ধাবানেরা কায়ভেদে মৃত্যুর পর সুগতি ভূমিতে পুনর্জন্ম লাভ করে, দুর্গতিতে নহে? কিরূপে ধর্মের প্রতি শ্রদ্ধাবানেরা কায়ভেদে মৃত্যুর পর সুগতি ভূমিতে পুর্নজন্ম লাভ করে, দুর্গতিতে নহে? এবং কিরূপে শীলসমূহ পরিপূর্ণকারীরা কায়ভেদে মৃত্যুর পর সুগতি ভূমিতে পুর্নজন্ম লাভ করে, দুর্গতিতে নহে?”</p>
<p class="bodytext">৩. “হে চুন্দী, যত প্রাণী রয়েছে যেমন-পদহীন, দ্বিপদী, চতুষ্পদী, বহুপদী, রূপী, অরূপী, সংজ্ঞী, অসংজ্ঞী, কিংবা নৈবসংজ্ঞা-না-অসংজ্ঞীদের মধ্যে তথাগত অর্হৎ সম্যকসম্বুদ্ধই শ্রেষ্ঠ। চুন্দী, যারা বুদ্ধের প্রতি প্রসন্ন তারা শ্রেষ্ঠে প্রসন্ন। শ্রেষ্ঠে প্রসন্নদের শ্রেষ্ঠ ফল (লাভ) হয়।</p>
<p class="bodytext">চুন্দী, যেকোনোও সংস্কৃত ধর্ম হতে আর্য অষ্টাঙ্গিক মার্গই<span class="ftnRef">[23]</span> শ্রেষ্ঠ। চুন্দী, যারা আর্য অষ্টাঙ্গিক মার্গের প্রতি প্রসন্ন তারা শ্রেষ্ঠে প্রসন্ন। শ্রেষ্ঠ প্রসন্নদের শ্রেষ্ঠ ফল লাভ হয়।</p>
<p class="bodytext">চুন্দী, যেকোনোও সংস্কৃত কিংবা অসংস্কৃত ধর্ম হতে বিরাগ শ্রেষ্ঠ। অর্থাৎ অহংকারের দমন, আকাঙ্ক্ষার নিবৃতি, তৃষ্ণার মূলোৎপাটন, পুনর্জন্মের উপচ্ছেদ, তৃষ্ণার ক্ষয়, বিরাগ, নিরোধ এবং নির্বাণ। চুন্দী, যারা বিরাগধর্মে প্রসন্ন তারা শ্রেষ্ঠে প্রসন্ন। শ্রেষ্ঠে প্রসন্নদের শ্রেষ্ঠ ফল লাভ হয়।</p>
<p class="bodytext">চুন্দী, যেকোনোও সংঘ কিংবা সম্প্রদায় হতে তথাগতের শ্রাবকসংঘই শ্রেষ্ঠ। অর্থাৎ, ভগবানের শ্রাবকসংঘ যুগ্ম হিসাবে চারি যুগ্ম এবং পুদ্গল হিসাবে আট আর্যপুদ্গল আহুতি লাভের যোগ্য, পূজার যোাগ্য, অঞ্জলিকরণীয় এবং জগতের মধ্যে শ্রেষ্ঠ পুণ্যক্ষেত্র। চুন্দী, যারা সংঘের প্রতি প্রসন্ন তারা শ্রেষ্ঠে প্রসন্ন। শ্রেষ্ঠে প্রসন্নদের শ্রেষ্ঠ ফল লাভ হয়।</p>
<p class="bodytext">চুন্দী, যেকোনোও শীল হতে আর্যসম্প্রযুক্ত<span class="ftnRef">[24]</span> শীলসমূহই শ্রেষ্ঠ। যথা : অখণ্ড, নিচ্ছিদ্র, নির্মল, ক্রটিহীন, মুক্ত, বিজ্ঞ কর্তৃক প্রশংসিত, অদূষিত এবং সমাধি লাভের সহায়ক (শীলাদি)। চুন্দী, যারা আর্যসম্প্রযুক্ত শীলাদি পরিপূর্ণকারী তারা শ্রেষ্ঠ বিষয়ই পূর্ণকারী। শ্রেষ্ঠ শীল পরিপূর্ণকারীদের শ্রেষ্ঠ ফল লাভ হয়।”</p>
<p class="gatha">“শ্রদ্ধাবান শ্রেষ্ঠ-ধর্ম করিয়া অনুস্মরণ,</p>
<p class="gatha">অনুত্তর ধর্ম যথা করেন অনুধাবন।</p>
<p class="gatha">লোকোত্তর তথাগত সদা শ্রেষ্ঠ দক্ষিণার যোগ্য,</p>
<p class="gatha">শ্রদ্ধাবানের নিকট তিনি শ্রেষ্ঠ পূজনীয়।</p>
<p class="gatha">ধর্ম মাঝে শ্রেষ্ঠ সদা উপশম সুখ, বিরাগ,</p>
<p class="gatha">শ্রদ্ধাবানের কাছে শ্রেষ্ঠ বর্জিত এই সরাগ।</p>
<p class="gatha">ভক্তকুলের দান গ্রহণে আছে শ্রেষ্ঠ পাত্র,</p>
<p class="gatha">সংঘ নামে উক্ত তারা অনুত্তর পুণ্যক্ষেত্র।</p>
<p class="gatha">প্রবর্ধিত হয় পুণ্য অগ্রেতে দানহেতু,</p>
<p class="gatha">শ্রেষ্ঠ বর্ণ, যশ, কীর্তি আর হয় আয়ু;</p>
<p class="gatha">সুখ, বল সহযোগে অতীব বিনন্দিত,</p>
<p class="gatha">প্রাপ্ত হয়ে থাকেন তিনি অতি আনন্দিত।</p>
<p class="gatha">মেধাবী সতত তিনি অগ্রপাত্রের দাতা,</p>
<p class="gatha">চিত্ত হয় সমাহিত শ্রেষ্ঠ ধর্মাচারিতা।</p>
<p class="gatha">দেব কিংবা মানব সদা হয় প্রমোদিত,</p>
<p class="gatha">অগ্র বিষয় লাভে তারা হয় আমোদিত।”</p>
<p class="centered">চুন্দী সূত্র সমাপ্ত।</p>
<h3 class="subhead">৩. উগ্রহ সূত্র</h3>
<p class="bodytext">৩৩.১. একসময় ভগবান ভদ্রিয়ের জাতিয়া বনে<span class="ftnRef">[25]</span> অবস্থান করছিলেন। অনন্তর মেণ্ডকনাতি উগ্রহ যেখানে ভগবান অবস্থান করছেন সেখানে উপস্থিত হলেন। ভগবানের নিকট উপস্থিত হয়ে ভগবানকে অভিবাদন করে একপার্শ্বে উপবেশন করলেন। অতঃপর একপার্শ্বে উপবিষ্ট মেণ্ডকনাতি উগ্রহ ভগবানকে এরূপ বললেন :</p>
<p class="bodytext">২. “ভন্তে, অনুগ্রহ করে আপনিসহ চারজন আগামীকালের জন্য আমার গৃহে আমন্ত্রণ গ্রহণ করুন। ভগবান মৌনভাব অবলম্বনপূর্বক তার আমন্ত্রণ গ্রহণ করলেন। অতপর মেণ্ডকনাতি উগ্রহ ভগবানের সম্মতি জ্ঞাত হয়ে আসন হতে উঠে বুদ্ধকে অভিবাদনপূর্বক প্রদক্ষিণ করে প্রস্থান করলেন।</p>
<p class="bodytext">অনন্তর ভগবান সেই রাত্রির অবসানে পূর্বাহ্ণসময়ে চীবর পরিধান করে পাত্র-চীবর নিয়ে যেখানে মেণ্ডকনাতি উগ্রহের গৃহ সেখানে উপস্থিত হলেন। তথায় উপস্থিত হয়ে প্রজ্ঞাপ্ত আসনে উপবেশন করলেন। অতঃপর মেণ্ডকনাতি উগ্রহ ভগবানকে সহস্তে উৎকৃষ্ট খাদ্য-ভোজ্য পরিবেশনপূর্বক পরিতৃপ্ত করলেন। যখন মেণ্ডকনাতি উগ্রহ ভগবানকে পাত্র হতে হাত সরাতে দেখলেন তখন তিনি একপার্শ্বে উপবেশন করলেন। একপার্শ্বে উপবিষ্ট মেণ্ডকনাতি ভগবানকে এরূপ বললেন, “ভন্তে, এই কুমারীরা স্বামীর গৃহে গমন করবে। ভন্তে, অনুগ্রহ করে তাদের উপদেশ দিন, ভন্তে, অনুগ্রহ করে তাদের অনুশাসন করুন; যাতে তাদের দীর্ঘজীবনের হিত ও সুখ হয়।”</p>
<p class="bodytext">অতঃপর ভগবান সেই কুমারীদের এইরূপ বললেন, “তদ্ধেতু তোমাদের এরূপ শিক্ষা করা কর্তব্য যে ‘আমাদের মঙ্গলকামী, হিতকামী, সহানুভূতিশীল মাতাপিতাগণ আমাদের প্রতি অনুকম্পা করে যে স্বামীদের দিচ্ছেন; আমরা সেই স্বামীদের পূর্বে শয্যা ত্যাগ করব, রাত্রিতে সবার পরে শয্যা গ্রহণ করব।’ কুমারীগণ, তোমাদের এরূপই শিক্ষা করা কর্তব্য।</p>
<p class="bodytext">পুনশ্চ, তোমাদের এরূপ শিক্ষা করা কর্তব্য যে-যারা তোমাদের স্বামীদের গুরু; যথা : মাতাপিতা এবং শ্রমণ-ব্রাহ্মণ; তাদের সম্মান করব, শ্রদ্ধা করব, মান্য করব, পূজা করব। এবং তারা গৃহে আগমন করলে তাদের আসন-জল দিয়ে সেবা করব। কুমারীগণ, তোমাদের এরূপ শিক্ষা করা কর্তব্য। </p>
<p class="bodytext">পুনশ্চ, তোমাদের এরূপ শিক্ষা করা কর্তব্য যে ‘আমরা আমাদের স্বামীদের ঘরে যা কিছু কর্ম আছে, অর্থাৎ ঊর্ণা বা ছাগল, মেষ প্রভৃতির লোম কার্যে, কার্পাস বা সুতার কার্যে দক্ষ ও অনলস হবো। সেই কার্যসমূহে অনলস, নানা উপায় উদ্ভাবন নিজে করতে অথবা অপরের দ্বারা করাতে দক্ষ হবো।’ কুমারীগণ, তোমাদের এরূপই শিক্ষা করা কর্তব্য।</p>
<p class="bodytext">পুনশ্চ, তোমাদের এরূপ শিক্ষা করা কর্তব্য যে ‘আমরা আমাদের স্বামীর গৃহের অভ্যন্তরিক লোকজন; যথা : দাস, বার্তাবহ, মজুরদের দ্বারা সম্পাদিত কাজকে সম্পাদিত এবং অসম্পাদিত কাজকে অসম্পাদিতরূপে জ্ঞাত থাকব। অসুস্থদের শারীরিক সক্ষমতা এবং অক্ষমতা সম্পর্কেও জ্ঞাত থাকব। এবং যার যার অংশানুযায়ী খাদ্য-ভোজ্য ভাগ করে দিব।’ কুমারীগণ, তোমাদের এরূপই শিক্ষা করা কর্তব্য।</p>
<p class="bodytext">পুনশ্চ, তোমাদের এরূপ শিক্ষা করা কর্তব্য যে ‘আমাদের স্বামীগণ যে-সমস্ত ধন-ধান্য, স্বর্ণ-রৌপ্য আহরণ করবে তৎসমস্ত আমরা সযত্নে সংরক্ষণ করব। এবং তৎ বিষয়ে শঠতাহীনা, চৌর্যপ্রবৃত্তিহীনা হবো এবং অমদ্যপায়ী ও কর্মঠ হবো।’ কুমারীগণ, তোমাদের এরূপই শিক্ষা করা কর্তব্য।</p>
<p class="bodytext">৩. হে কুমারীগণ, এই পঞ্চবিধ বিষয়ে সমৃদ্ধা স্ত্রী কায়ভেদে মৃত্যুর পর মনোময় কায়সম্পন্ন দেবতাদের সাহচর্যে উৎপন্ন হয়।”</p>
<p class="gatha">“স্বামীর সেবায় যে নারী ঔৎসুক সতত,</p>
<p class="gatha">প্রদানকারী বিষয়াদি সর্বকাম্য যত;</p>
<p class="gatha">সেইরূপ স্বামীর প্রতি না হয় ঘৃণিত।</p>
<p class="gatha">ঈর্ষাচারে না রোষিয়া করে স্বামীকে যত্ন,</p>
<p class="gatha">তাকেই বলে লোকে পতিব্রতা উত্তম রত্ন।</p>
<p class="gatha">পূজা করে সেরূপ নারী পণ্ডিত সুলক্ষণা,</p>
<p class="gatha">স্বামী-গুরু, নামে যাদের হচ্ছে আরাধনা।</p>
<p class="gatha">দক্ষ, অনলস, মনোজ্ঞ আচরণ শীলা,</p>
<p class="gatha">স্বামীর মানসাচারে নিপুণ হয় সে প্রমীলা;</p>
<p class="gatha">আহরিত বিষয়াদি রক্ষণে হয় সুশীলা।</p>
<p class="gatha">স্বামীর অনুবর্তী এরূপ ব্রতশীলা নারী,</p>
<p class="gatha">কায়ভেদে মরণেতে হয় দেব অনুসারী;</p>
<p class="gatha">মনোময় দেব নামে পরিচিতদের মাঝে,</p>
<p class="gatha">প্রমোদিত হয় সদা নিত্য নতুন সাঁজে।”</p>
<p class="centered">উগ্রহ সূত্র সমাপ্ত।</p>
<h3 class="subhead">৪. সিংহসেনাপতি সূত্র</h3>
<p class="bodytext">৩৪.১. একসময় ভগবান বৈশালী রাজ্যের<span class="ftnRef">[26]</span> মহাবনের কূটাগার শালায়<span class="ftnRef">[27]</span> অবস্থান করছিলেন। অনন্তর সিংহসেনাপতি<span class="ftnRef">[28]</span> যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদন করে একপার্শ্বে উপবেশন করলেন। একান্তে উপবিষ্ট সিংহ সেনাপতি ভগবানকে এরূপ বললেন :</p>
<p class="bodytext">২. “ভন্তে ভগবান, দানের দর্শনযোগ্য বিপাক প্রদর্শন করা কি সম্ভব?” </p>
<p class="bodytext">“সিংহ, ইহা সম্ভব” বলে ভগবান বললেন, “সিংহ, দায়ক বহুজনের প্রিয় ও মনোজ্ঞ হয়। সিংহ, এই যে দানপতি দায়ক<span class="ftnRef">[29]</span> বহুজনের প্রিয় ও মনোজ্ঞ হয়, ইহা হচ্ছে দর্শনযোগ্য দানের ফল।”</p>
<p class="bodytext">পুনশ্চ, সিংহ, দানপতি দায়ককে ধার্মিক ও সৎপুরুষেরা ভজনা করেন, ইহাও হচ্ছে দর্শনযোগ্য দানের ফল।</p>
<p class="bodytext">পুনশ্চ, সিংহ, দানপতি দায়কের কল্যাণ-কীর্তি শব্দ প্রচার হয়। এই যে দানপতি দায়কের কল্যাণ-কীর্তি শব্দ প্রচার হয়, ইহা ও হচ্ছে দর্শনযোগ্য দানের ফল।</p>
<p class="bodytext">পুনশ্চ, সিংহ, দানপতি দায়ক যেই যেই পরিষদে উপস্থিত হয়; যথা : ক্ষত্রিয় পরিষদ, ব্রাহ্মণ পরিষদ, গৃহপতি পরিষদ কিংবা শ্রমণ পরিষদে উপস্থিত হয় তথায় বিশারদের ন্যায় উৎকণ্ঠাহীন হয়ে উপস্থিত হন। এই যে দানপতি দায়ক যেই যেই পরিষদে উপস্থিত হয়; যথা : ক্ষত্রিয় পরিষদ, ব্রাহ্মণ পরিষদ, গৃহপতি পরিষদ কিংবা শ্রমণ পরিষদে উপস্থিত হয় তথায় বিশারদের ন্যায় উৎকণ্ঠাহীন হয়ে উপস্থিত হন। ইহাও হচ্ছে দর্শনযোগ্য দানের ফল।</p>
<p class="bodytext">পুনশ্চ, সিংহ, দানপতি দায়ক কায়ভেদে মৃত্যুর পর সুগতি স্বর্গলোকে উৎপন্ন হয়। এই যে দানপতি দায়ক কায়ভেদে মৃত্যুর পর সুগতি স্বর্গলোকে উৎপন্ন হন, ইহা ও হচ্ছে দর্শনযোগ্য দানের ফল।”</p>
<p class="bodytext">এরূপ ব্যক্ত হলে সিংহ সেনাপতি ভগবানকে এরূপ বললেন, “ভন্তে, ভগবান কর্তৃক যে চার প্রকার সন্দৃষ্টিক দানফল আখ্যাত হয়েছে, তৎ বিষয়াদির জন্য আমি ভগবানের প্রতি শ্রদ্ধাশীল নই; আমি তা পূর্বেই জ্ঞাত আছি। ভন্তে, আমি দানপতি দায়ক, আমি বহুজনের প্রিয় ও মনোজ্ঞ। ভন্তে, আমি দানপতি দায়ক। তাই আমাকে ধার্মিক ও সৎপুরুষেরা ভজনা করেন। ভন্তে আমি দানপতি দায়ক। আমার কীর্তিশব্দ প্রচার হয়েছে যে ‘সিংহ সেনাপতি দায়ক, কর্মসম্পাদক<span class="ftnRef">[30]</span> ও সংঘের উপস্থায়ক (সেবক)।’ ভন্তে, আমি দানপতি দায়ক, আমি যেই যেই পরিষদে উপস্থিত হই; যথা : ক্ষত্রিয়, ব্রাহ্মণ, গৃহপতি কিংবা শ্রমণ পরিষদে উপস্থিত হই বিশারদের ন্যায় উৎকণ্ঠাহীন হয়ে উপস্থিত হই। ভন্তে, এই যে চার প্রকার সন্দৃষ্টিক দানফল ভগবান কর্তৃক আখ্যাত হয়েছে, তৎ বিষয়াদির জন্য আমি ভগবানের প্রতি শ্রদ্ধাশীল নই। আমি তা পূর্বেই জ্ঞাত আছি। কিন্তু ভন্তে, ভগবান যখন আমাকে এরূপ বললেন যে ‘সিংহ, দানপতি দায়ক কায়ভেদে মৃত্যুর পর সুগতি স্বর্গলোকে উৎপন্ন হয়।’ তখন আমি ভগবানের প্রতি শ্রদ্ধাসম্পন্ন হই। কারণ তা আমি পূর্বে জানতাম না।”</p>
<p class="bodytext">‘হে সিংহ, ইহা তদ্রূপই, সিংহ, ইহা তদ্রূপই যে, দানপতি দায়ক কায়ভেদে মৃত্যুর পর সুগতি স্বর্গলোকে উৎপন্ন হয়।”</p>
<p class="gatha">‘দানপতি হয় প্রিয় ভজেন বহু জনে,</p>
<p class="gatha">কীর্তি হয় প্রবর্ধিত যশ ক্ষণে ক্ষণে।</p>
<p class="gatha">বিশারদ দানপতি নর অমৎসরী,</p>
<p class="gatha">প্রবেশ করেন পরিষদে হয়ে উদ্যমী।</p>
<p class="gatha">সেইহেতু দান কার্য করেন পণ্ডিত,</p>
<p class="gatha">মাৎসর্যমল ত্যাগে হয় সুখে প্রতিষ্ঠিত।</p>
<p class="gatha">দীর্ঘকাল থাকেন তারা স্বর্গে অধিষ্ঠিত,</p>
<p class="gatha">দেবমাঝে রমিত হয়ে থাকে পুলকিত।</p>
<p class="gatha">অবকাশ ও কৃত-কুশলে চ্যুত হয়ে তারা,</p>
<p class="gatha">নিজ প্রভায় ভ্রমেন সদা নন্দনে<span class="ftnRef">[31]</span> ওরা।</p>
<p class="gatha">পঞ্চ কামগুণে তারা হয়ে সমর্পিত,</p>
<p class="gatha">নন্দিত ও রমিত হয় অতি প্রমোদিত।</p>
<p class="gatha">সুগতের সেরূপ বাক্য করে স্মরণ,</p>
<p class="gatha">রমিত হয় স্বর্গলোকে বুদ্ধ শিষ্যগণ।’</p>
<p class="centered">সিংহসেনাপতি সূত্র সমাপ্ত।</p>
<h3 class="subhead">৫. দানের সুফল সূত্র</h3>
<p class="bodytext">৩৫.১. ‘হে ভিক্ষুগণ, দানের আনিশংস পাঁচ প্রকার। সেই পাঁচ প্রকার কী কী? যথা : </p>
<p class="bodytext">২. বহুজনের প্রিয় ও মনোজ্ঞ হয়; ধার্মিক ও সৎপুরুষেরা ভজনা করেন; কল্যাণ-কীর্তি শব্দ প্রচার হয়; সে গৃহীধর্ম<span class="ftnRef">[32]</span> হতে চ্যুত হয় না; এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, এই পাঁচ প্রকার হচ্ছে দানের আনিশংস।”</p>
<p class="gatha">‘যথাযথ মার্গ সদা করে অনুস্মরণ;</p>
<p class="gatha">দানকারী প্রিয় হয় শ্রেষ্ঠ অনুস্মরণ।</p>
<p class="gatha">আত্মজয়ী সৎপুরুষেরা ভজেন তাকে;</p>
<p class="gatha">দুঃখক্ষয়ী ধর্মদেশনা করেন তাকে।</p>
<p class="gatha">আসববিহীন হয় সে জ্ঞাত হয়ে ধর্ম;</p>
<p class="gatha">নির্বাপিত হয়ে বুঝে লোকোত্তরের মর্ম।’</p>
<p class="centered">দানের সুফল সূত্র সমাপ্ত।</p>
<h3 class="subhead">৬. কালদান সূত্র</h3>
<p class="bodytext">৩৬.১. ‘হে ভিক্ষুগণ, উপযুক্ত সময়ে দান পাঁচ প্রকার। সেই পাঁচ প্রকার কী কী? যথা : </p>
<p class="bodytext">২. আগন্তুককে দান দেয়া, গমিক বা গমনকারীকে দান দেয়া, অসুস্থকে দান দেয়া, দুর্ভিৰের সময়ে দান দেয়া এবং যে-সকল নতুন শস্য ও অগ্রফল আছে, তা প্রথমে শীলবানদের প্রদান করা। ভিক্ষুগণ, এই পাঁচ প্রকার হচ্ছে উপযুক্ত সময়ে দান।” </p>
<p class="gatha">‘যথাকালে করেন দান অতি প্রজ্ঞাবান,</p>
<p class="gatha">অমৎসরী বদান্য নামে তাই হন বাখান।</p>
<p class="gatha">প্রসন্নচিত্তে যারা দান করে আর্যদের,</p>
<p class="gatha">বিপুলত্ব প্রাপ্ত হয় দানফল তাদের।</p>
<p class="gatha">অনুমোদন কর্তব্যাদি করে যারা সম্পাদন,</p>
<p class="gatha">দক্ষিণা না কমে বাড়ে তাদের পুণ্য বিনোদন।</p>
<p class="gatha">অকুন্ঠিত চিত্তে তাই করহ সমপ্রদান,</p>
<p class="gatha">যে পাত্রে দানহেতু ফল লভে অপ্রমাণ।</p>
<p class="gatha">সেইরূপ কার্য যদি হয় সম্পাদিত,</p>
<p class="gatha">পরলোকের জন্য পুণ্য হয় হস্তে প্রতিষ্ঠিত।’</p>
<p class="centered">কালদান সূত্র সমাপ্ত।</p>
<h3 class="subhead">৭. ভোজন সূত্র</h3>
<p class="bodytext">৩৭.১. ‘হে ভিক্ষুগণ, ভোজন দানকারী দায়ক প্রতিগ্রাহককে পঞ্চবিধ বিষয় দান করে। সেই পঞ্চবিধ বিষয় কী কী? যথা : </p>
<p class="bodytext">২. সে আয়ু, বর্ণ, সুখ, বল এবং প্রতিভান (বুদ্ধিমত্তা) দান করে। আয়ু দান করে সে দিব্য ও মনুষ্য আয়ু লাভ করে; বর্ণ দান করে সে দিব্য ও মনুষ্য বর্ণ লাভ করে; সুখ দান করে সে দিব্য ও মনুষ্য সুখ লাভ করে; বল দান করে সে দিব্য ও মনুষ্যবল লাভ করে; প্রতিভান দান করে সে দিব্য ও মনুষ্য প্রতিভান লাভ করে। </p>
<p class="bodytext">ভিক্ষুগণ, ভোজন দানকারী দায়ক প্রতিগ্রাহককে এই পঞ্চবিধ বিষয় দান করে।” </p>
<p class="gatha">‘আয়ু, বল, বর্ণ, সুখ, আর প্রতিভান,</p>
<p class="gatha">পঞ্চ বিষয় সদা যিনি করেন দান;</p>
<p class="gatha">সেরূপ মেধাবী দাতা লভে সুখত্রাণ।</p>
<p class="gatha">আয়ু, বল, বর্ণ যিনি করেন অর্পণ,</p>
<p class="gatha">সুখ ও প্রতিভান করিয়া সমর্পন;</p>
<p class="gatha">হয় তিনি দীর্ঘায়ু যশবান অতি,</p>
<p class="gatha">স্বর্গে জন্ম হয় তার পুণ্যপূত গতি।’</p>
<p class="centered">ভোজন সূত্র সমাপ্ত।</p>
<h3 class="subhead">৮. শ্রদ্ধা সূত্র</h3>
<p class="bodytext">৩৮.১. ‘হে ভিক্ষুগণ, শ্রদ্ধাবান কুলপুত্রদের পাঁচ প্রকার আনিশংস আছে। সেই পাঁচ প্রকার কী কী?</p>
<p class="bodytext">২. ভিক্ষুগণ, জগতের মধ্যে যে-সকল ধার্মিক ও সৎপুরুষ আছেন, তারা অনুকম্পাকালে প্রথমেই শ্রদ্ধান্বিত হয়ে অনুকম্পা করে, বীতশ্রদ্ধ হয়ে নহে; তারা উপস্থিত হওয়ার সময় প্রথমেই শ্রদ্ধাসম্পন্ন হয়ে উপস্থিত হয়, বীতশ্রদ্ধ হয়ে নয়; তারা দান গ্রহণের সময় প্রথমেই শ্রদ্ধাসম্পন্ন হয়ে গ্রহণ করে, অশ্রদ্ধ হয়ে নহে; তারা ধর্মদেশনা করার সময় প্রথমেই শ্রদ্ধান্বিত হয়ে ধর্মদেশনা করে, বীতশ্রদ্ধ হয়ে নহে; শ্রদ্ধাবান কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, এই পঞ্চবিধ বিষয়ই হচ্ছে শ্রদ্ধাবান কুলপুত্রদের আনিশংস। </p>
<p class="bodytext">যেমন, ভিক্ষুগণ, পল্লী অঞ্চলের চতুর্মহাপথের সন্ধিস্থলে বৃহৎ নিগ্রোধবৃক্ষ (বটবৃক্ষ) থাকলে তা চর্তুদিকের সমস্ত পক্ষীদের প্রতিস্মরণ (আশ্রয়স্থল) হয়। ঠিক তদ্রূপ, ভিক্ষুগণ, শ্রদ্ধাবান কুলপুত্র বহুজন; যথা : ভিক্ষু-ভিক্ষুণী, উপাসক-উপাসিকাদের জন্য প্রতিস্মরণ হয়।”</p>
<p class="gatha">‘শাখা, পত্র, ফল, মূল, অতি শোভনীয়,</p>
<p class="gatha">বৃহৎ কাণ্ডযুক্ত দ্রুম হয় রমনীয়;</p>
<p class="gatha">সেরূপ মহাবৃক্ষ নিশ্রয় হয় সদা,</p>
<p class="gatha">চর্তুদিকের পক্ষী যত উড়ে সর্বদা।</p>
<p class="gatha">ছায়াকামী, ফলকামী যত আছে পাখি,</p>
<p class="gatha">ছায়া-ফল লাভে তারা হয় সদা সুখী;</p>
<p class="gatha">মনোরম সম্মিলনে চিত্তানন্দময়,</p>
<p class="gatha">মহাবৃক্ষ তাই পাখিদের মিলনালয়।</p>
<p class="gatha">সেরূপই শীলবান শ্রদ্ধান্বিত নর,</p>
<p class="gatha">নম্র, ভদ্র হয় সে দয়ার্দ্রময় ধীর;</p>
<p class="gatha">কোমলমতি হয় আর বাক্যে সদাশয়,</p>
<p class="gatha">পুণ্যপূত গুণে শ্রেষ্ঠ হয় অতিশয়।</p>
<p class="gatha">সেইরূপ নরকে করে ভজনা তারা,</p>
<p class="gatha">বীতরাগ-দ্বেষ-মোহ হয়েছেন যারা;</p>
<p class="gatha">পুণ্যক্ষেত্র, আসবহীন, মার্গলাভীগণ,</p>
<p class="gatha">দুঃখক্ষয়ী ধর্মকথা করে তাকে বর্ণন।</p>
<p class="gatha">আসববিহীন হয় সে জ্ঞাত হয়ে ধর্ম,</p>
<p class="gatha">নির্বাপিত হয়ে বুঝে লোকোত্তরের মর্ম।’</p>
<p class="centered">শ্রদ্ধা সূত্র সমাপ্ত।</p>
<h3 class="subhead">৯. পুত্র সূত্র</h3>
<p class="bodytext">৩৯.১. ‘হে ভিক্ষুগণ, পাঁচটি বিষয় বিবেচনা করে মাতাপিতা পরিবারের মধ্যে পুত্র সন্তানের জন্ম ইচ্ছা করে। সেই পাঁচটি বিষয় কী কী? যথা : </p>
<p class="bodytext">২. সে আমাদের ভরণ-পোষণ করবে; আমাদের জন্য করণীয়াদি সম্পাদন করবে; কুলবংশ দীর্ঘদিন রক্ষা করবে; পৈতৃক সম্পত্তি যোগ্যতাবশে প্রাপ্ত হবে; এবং আমাদের মৃত্যুর পর প্রেতদের উদ্দেশ্যে দান করবে। </p>
<p class="bodytext">৩. ভিক্ষুগণ, এই পাঁচটি বিষয় বিবেচনা করে মাতাপিতা পরিবারে পুত্র সন্তানের জন্ম ইচ্ছা করে।”</p>
<p class="gatha">‘পণ্ডিতগণ করে চিন্তা পঞ্চ বিষয় অতি,</p>
<p class="gatha">পুত্র লাভের তরে তাই চিত্ত পায় গতি।</p>
<p class="gatha">পুত্র মোদের করবে পরে ভরণ-পোষণ,</p>
<p class="gatha">প্রয়োজনীয় কর্ম নিত্য করবে সম্পাদন।</p>
<p class="gatha">কুলবংশ করবে রক্ষা দীর্ঘদিন ধরে,</p>
<p class="gatha">পিতৃসম্পদ প্রাপ্ত হবে মোদের মৃত্যু পরে।</p>
<p class="gatha">সর্বোপরি করবে পুত্র প্রেতোদ্দেশে দান,</p>
<p class="gatha">সেই হেতুতে তখন মোরা লভিব সুখ ত্রাণ।</p>
<p class="gatha">পণ্ডিতগণ করে চিন্তা উক্ত পঞ্চ বিষয়,</p>
<p class="gatha">পুত্র লাভের তরে চিত্ত বেগ প্রাপ্ত হয়।</p>
<p class="gatha">সেই কারণে শান্ত আর সৎপুরুষগণ,</p>
<p class="gatha">কৃতজ্ঞ ও বাধিত থাকেন পুণ্যপূত মন।</p>
<p class="gatha">মাতাপিতার গুণ তারা করে অনুস্মরণ,</p>
<p class="gatha">নিত্য করে সেবা পূজা তাদের আমরণ;</p>
<p class="gatha">উপকারীর প্রত্যুপকার করে নিরন্তন।</p>
<p class="gatha">সেইরূপ মান্যকারী পালিত পুত্রগণ,</p>
<p class="gatha">মাতাপিতাকে করে পোষণ অক্ষুণ্ণ মন;</p>
<p class="gatha">যথাসময়ে করে তারা কুলবংশ রক্ষণ।</p>
<p class="gatha">সেরূপ শীলবান, শ্রদ্ধাবান পুত্র যত আছে,</p>
<p class="gatha">প্রশংসিত হয় তারা এ জগৎ মাঝে।’</p>
<p class="centered">পুত্র সূত্র সমাপ্ত।</p>
<h3 class="subhead">১০. মহাশাল সূত্র</h3>
<p class="bodytext">৪০.১. ‘হে ভিক্ষুগণ, পর্বতরাজ হিমালয়কে নিশ্রয় করে মহাশাল বৃক্ষাদি পঞ্চ বিষয়ে বর্ধনের মাধ্যমে বৃদ্ধিপ্রাপ্ত হয়। সেই পঞ্চ কী কী? যথা : </p>
<p class="bodytext">২. শাখা, পাতা, পল্লবগুচ্ছের মাধ্যমে বৃদ্ধিপ্রাপ্ত হয়; বাকলের মাধ্যমে বৃদ্ধিপ্রাপ্ত হয়; অঙ্কুর উদ্গমের মাধ্যমে বৃদ্ধিপ্রাপ্ত হয়; তরুমজ্জার বহির্ভাগের কাঠের মাধ্যমে বৃদ্ধিপ্রাপ্ত হয় এবং মূল সারাংশের মাধ্যমে বৃদ্ধিপ্রাপ্ত হয়। ভিক্ষুগণ, পর্বতরাজ হিমালয়কে নিশ্রয় করে মহাশাল বৃক্ষাদি এই পঞ্চ বিষয়ে বর্ধনের মাধ্যমে বৃদ্ধিপ্রাপ্ত হয়।</p>
<p class="bodytext">৩. ঠিক এরূপেই, ভিক্ষুগণ, শ্রদ্ধাবান কুলপুত্রকে নিশ্রয় করে পরিবারের সদস্যেরা পঞ্চ বিষয়ে বর্ধনের মাধ্যমে বৃদ্ধিপ্রাপ্ত হয়। সেই পঞ্চ কী কী? যথা : শ্রদ্ধার মাধ্যমে বর্ধিত হয়; শীলের মাধ্যমে বর্ধিত হয়; শ্রুত বা শিক্ষা গ্রহণের মাধ্যমে বর্ধিত হয়; বদান্যতার মাধমে বৃদ্ধিপ্রাপ্ত হয়; এবং প্রজ্ঞার দ্বারা বর্ধিত হয়। ভিক্ষুগণ, শ্রদ্ধাবান কুলপুত্রকে নিশ্রয় করে পরিবারের সদস্যেরা এই পঞ্চ বিষয়ে বর্ধনের মাধ্যমে বৃদ্ধিপ্রাপ্ত হয়।”</p>
<p class="gatha">‘শিলাময় পর্বত যেমন উচ্চ অতিশয়;</p>
<p class="gatha">অবস্থিত আছে তা মহারণ্যে মহাশয়,</p>
<p class="gatha">বৃক্ষরাজি আছে অনেক সেই অরণ্যেতে;</p>
<p class="gatha">বর্ধিত হয় সেসব অরণ্যের আশ্রয়েতে।</p>
<p class="gatha">ঠিক সেরূপে- শীলবান কুলপুত্র হয় শ্রদ্ধান্বিত অতি;</p>
<p class="gatha">তার ছায়াতে বর্ধিত হয় স্ত্রী, পুত্র-জ্ঞাতি,</p>
<p class="gatha">আছে যত পোষ্য আর বন্ধু-বান্ধবগণ;</p>
<p class="gatha">সকলে হয় পালিত তার পুণ্যপূত মন।</p>
<p class="gatha">সেরূপ শীলবানের শীল আর ত্যাগগুণ,</p>
<p class="gatha">সুচরিত কর্মাদি যারা দেখে সর্বক্ষণ;</p>
<p class="gatha">তাদৃশ বিচক্ষণেরা আচরিয়া সেই ধর্ম,</p>
<p class="gatha">নন্দিত হয় দেবলোকে পুণ্যপূত কর্ম;</p>
<p class="gatha">সুগতি মার্গগামী ধর্ম করে অনুস্মরণ,</p>
<p class="gatha">মোদিত হয় তথায়, সুখ লভে অনুক্ষণ।”</p>
<p class="centered">মহাশাল সূত্র সমাপ্ত।</p>
<p class="centered">সুমন বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">সুমন, চুন্দী, উগ্রহ আর সিংহ সেনাপতি,</p>
<p class="gatha">দান, অনিশংস আর কালদানাদি;</p>
<p class="gatha">ভোজন সূত্র, শ্রদ্ধা সূত্র হলো বিবৃত,</p>
<p class="gatha">পুত্র এবং মহাশাল মিলে দশে নিবদ্ধ;</p>
<p class="gatha">এরূপে সুমন বর্গ হলো সমাপিত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৫. মুণ্ডরাজ বর্গ</h1>
<div class="chaptxt">
<h3 class="subhead">১. গ্রহণীয় সূত্র</h3>
<p class="bodytext">৪১.১. একসময় ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। অনন্তর গৃহপতি অনাথপিণ্ডিক যেখানে ভগবান সেখানে উপস্থিত হলেন। তথায় উপস্থিত হয়ে ভগবানকে অভিবাদনপূর্বক একপার্শ্বে উপবেশন করলেন। একপার্শ্বে উপবিষ্ট গৃহপতি অনাথপিণ্ডিককে ভগবান এরূপ বললেন :</p>
<p class="bodytext">২. ‘হে গৃহপতি, ভোগ্য বিষয় লাভের জন্য পাঁচটি কারণ বিদ্যমান। সেই পাঁচ প্রকার কী কী? এক্ষেত্রে, গৃহপতি, আর্যশ্রাবক উত্থানশক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে। সে নিজেকে সুখী করে, আনন্দিত করে এবং সম্যকভাবে সুখকে ধারণ করে। মাতাপিতাকে সুখী করে, আনন্দিত করে এবং সম্যকভাবে সুখকে ধারণ করে। এবং সে স্বীয় পুত্র, স্ত্রী, দান, শ্রমিক ও লোকদের সুখী করে, আনন্দিত করে এবং সম্যকভাবে সুখকে ধারণ করে। ইহা হচ্ছে ভোগ্য বিষয় লাভের প্রথম কারণ।</p>
<p class="bodytext">পুনশ্চ, গৃহপতি, আর্যশ্রাবক উত্থানশক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে। সে মিত্র-অমাত্যদের সুখী করে, আনন্দিত করে এবং সম্যকভাবে সুখকে ধারণ করে। ইহা হচ্ছে ভোগ্য বিষয় লাভের দ্বিতীয় কারণ।</p>
<p class="bodytext">পুনশ্চ, গৃহপতি, আর্যশ্রাবক উত্থানশক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে। যে-সকল আপদ; যথা : অগ্নি, জল, রাজা, চোর, শত্রু  এবং ধনাধিকারী জ্ঞাতি (দায়াদ) হতে সম্ভাব্য বিপদ হতে নিরাপদ হয়। এবং সে নিরাপদে নিজ বিষয়াদি সংরক্ষণ করে। ইহা হচ্ছে ভোগ্য বিষয় লাভের তৃতীয় কারণ।</p>
<p class="bodytext">পুনশ্চ, গৃহপতি, আর্যশ্রাবক উত্থানশক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে। সে পঞ্চবিধ উদ্দেশ্যে দানকারী হয়। যথা : জ্ঞাতি, অতিথি, পূর্বপ্রেত, রাজা এবং দেবতার উদ্দেশ্যে দানকারী হয়। ইহা হচ্ছে ভোগ্য বিষয় লাভের চতুর্থ কারণ।</p>
<p class="bodytext">পুনশ্চ, গৃহপতি, আর্যশ্রাবক উত্থানশক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে। যে-সকল শ্রমণ-ব্রাহ্মণেরা আত্মাভিমান ও প্রমাদ হতে প্রতিবিরত; ক্ষান্তি ও অমায়িকতায় প্রতিষ্ঠিত; যারা প্রত্যেকে আত্মদমন করে, নিজেকে শান্ত ও নির্বাপিত করে সেইরূপ স্বর্গের পথপ্রদর্শক, সুখফলদায়ক ও স্বর্গলাভে সহায়ক শ্রমণ-ব্রাহ্মণদের আর্যশ্রাবক শ্রেষ্ঠ দানে স্থাপিত করে। ইহা হচ্ছে ভোগ্য বিষয় লাভের পঞ্চম কারণ। গৃহপতি, এই পাঁচটি হচ্ছে ভোগ্য বিষয় লাভের কারণ। </p>
<p class="bodytext">৩. হে গৃহপতি, যদি পাঁচটি কারণ রক্ষণকালে আর্যশ্রাবকের ভোগ্য বিষয় পরিক্ষয় প্রাপ্ত হয়; তখন তার এরূপ চিন্তার উদয় হয়, ‘আদৌ ভোগ্য বিষয় লাভের জন্য আমি সেসব কারণ রক্ষা করছি। তবুও আমার ধন পরিক্ষয় হচ্ছে।’ এরূপে সে মনস্তাপ প্রাপ্ত হয় না।</p>
<p class="bodytext">৪. হে গৃহপতি, যদি পাঁচটি কারণ রক্ষণকালে আর্যশ্রাবকের ভোগ্য বিষয় অভিবৃদ্ধি হয়; তখন তার এরূপ চিন্তার উদয় হয়, ‘সত্যিই, ভোগ্য বিষয় লাভের জন্য আমি সেসব কারণ রক্ষা করছি এবং আমার ধনও বর্ধিত হচ্ছে।’ এরূপে সে উভয় ঘটনায় মনস্তাপহীন হয়।”</p>
<p class="gatha">‘ভুক্ত, ভোগ্য, দাস, ভৃত্য আরও বিভাজন,</p>
<p class="gatha">এই পঞ্চ আপদ মম তাই ম্লান বদন;</p>
<p class="gatha">পূজিত, শীলবান, আর ব্রহ্মচারী যত,</p>
<p class="gatha">পঞ্চ দান ও ঊর্ধ্বাগ্র দক্ষিণা হয় প্রাপ্ত।</p>
<p class="gatha">ভোগ্য বিষয় আছে যত জগৎ কান্তারে,</p>
<p class="gatha">গৃহপতি পণ্ডিতগণ যাহা কামনা করে;</p>
<p class="gatha">সে বিষয় অর্জিত হয় অনায়াসে মম,</p>
<p class="gatha">অনুতাপহীন রই তাতে হয়ে অসম।</p>
<p class="gatha">আর্যধর্মে স্থিত জন এরূপে করে মূল্যায়ন,</p>
<p class="gatha">ইহধামে প্রশংসিত হয় সুখীত মন;</p>
<p class="gatha">পরলোকে প্রমোদিত থাকে প্রফুল্ল বদন।”</p>
<p class="centered">গ্রহণীয় সূত্র সমাপ্ত।</p>
<h3 class="subhead">২. সৎপুরুষ সূত্র</h3>
<p class="bodytext">৪২.১. ‘হে ভিক্ষুগণ, যখন পরিবারে সৎপুরুষ জন্মগ্রহণ করে তা বহুজনের মঙ্গল, হিত ও সুখের কারণ হয়। তা মাতাপিতাদের মঙ্গল, হিত ও সুখের কারণ হয়। পুত্র-স্ত্রীর মঙ্গল, হিত ও সুখের কারণ হয়। দাস, শ্রমিক ও লোকদের মঙ্গল, হিত ও সুখের কারণ হয়। মিত্র-অমাত্যদের মঙ্গল, হিত ও সুখের কারণ হয় এবং শ্রমণ-ব্রাহ্মণদের মঙ্গল, হিত ও সুখের কারণ হয়। </p>
<p class="bodytext">২. যেমন ভিক্ষুগণ, উত্তমরূপে বৃষ্টিপাত হলে তা সকল প্রকার শস্যের পরিপক্কতা আনয়ন করে। যা বহুজনের মঙ্গল, হিত ও সুখের কারণ হয়। ঠিক তদ্রূপ, ভিক্ষুগণ, যখন পরিবারে কোনো সৎপুরুষ জন্মগ্রহণ করে তা বহুজনের মঙ্গল, হিত ও সুখের কারণ হয়।”</p>
<p class="gatha">‘সৎপুরুষ আছে যত জগৎ কান্তারে,</p>
<p class="gatha">বহুজনের তরে ধন অন্বেষণ করে।</p>
<p class="gatha">বহুশ্রুত, ধার্মিক সেতো যশস্বী সর্বথা,</p>
<p class="gatha">সেরূপ ধর্মাচারীকে করে রক্ষা দেবতা।</p>
<p class="gatha">ধর্মে কর্মে হয় সে নিপুণ অতিশয়,</p>
<p class="gatha">ধর্মেতে হয় স্থিত আর শীলাচারময়।</p>
<p class="gatha">সত্যবাদী, ধর্মভীরু, পুণ্যেতে মতি তার,</p>
<p class="gatha">জম্বুনদ স্বর্ণ তুল্য সে পুণ্যপুরুষ সার;</p>
<p class="gatha">ত্রিলোকেতে আছে কে দোষ দিবার তাহার।</p>
<p class="gatha">দেবগণ আছে যত করে প্রশংসা,</p>
<p class="gatha">ব্রহ্মারাও করে তাকে নন্দিত সদা।”</p>
<p class="centered">সৎপুরুষ সূত্র সমাপ্ত।</p>
<h3 class="subhead">৩. ইষ্ট সূত্র</h3>
<p class="bodytext">৪৩.১. অনন্তর গৃহপতি অনাথপিণ্ডিক যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। অতঃপর একপাশে উপবিষ্ট গৃহপতি অনাথপিণ্ডিককে ভগবান এরূপ বললেন :</p>
<p class="bodytext">২. ‘হে গৃহপতি, জগতের মধ্যে এই পাঁচটি বিষয় ইষ্ট (আনন্দদায়ক), কান্ত (প্রিয়) ও মনোজ্ঞ; কিন্তু দুর্লভ। সেই পাঁচ প্রকার কী কী? যথা : </p>
<p class="bodytext">৩. গৃহপতি, জগতের মধ্যে আয়ু (দীর্ঘায়ু) হচ্ছে ইষ্ট, কান্ত, মনোজ্ঞ; কিন্তু দুর্লভ। জগতে বর্ণ হচ্ছে ইষ্ট, কান্ত, মনোজ্ঞ; কিন্তু দুর্লভ। জগতে সুখ হচ্ছে ইষ্ট, কান্ত, মনোজ্ঞ; কিন্তু দুর্লভ। জগতে যশ হচ্ছে ইষ্ট, কান্ত, মনোজ্ঞ; কিন্তু দুর্লভ। জগতে স্বর্গ হচ্ছে ইষ্ট, কান্ত, মনোজ্ঞ; কিন্তু দুর্লভ। গৃহপতি, জগতের মধ্যে এই পাঁচটি বিষয় ইষ্ট, কান্ত, মনোজ্ঞ; কিন্তু দুর্লভ।</p>
<p class="bodytext">৪. গৃহপতি, আমি বলি-জগতে ইষ্ট, কান্ত, মনোজ্ঞ; কিন্তু দুর্লভ এই পঞ্চবিধ বিষয় যাচ্ঞাকরণ ও প্রার্থনার মাধ্যমে লাভ করা যায় না। গৃহপতি, জগতে ইষ্ট, কান্ত, মনোজ্ঞ; কিন্তু দুর্লভ এই পাঁচটি বিষয় যদি যাঞ্চা বা প্রার্থনার মাধ্যমে লাভ করা সম্ভব হতো, তাহলে কে-ই বা এখানে (এ জগতে) শুধুশুধু ক্ষয়প্রাপ্ত হবে?</p>
<p class="bodytext">৫. গৃহপতি, আয়ুকামী অর্হৎ আর্যশ্রাবকের পক্ষে আয়ু যাচ্ঞা করা, অভিনন্দন করা কিংবা আয়ুসংশ্লিষ্ট বিষয় চিন্তা করা অনুচিত। গৃহপতি, আয়ুকামী অর্হৎ আর্যশ্রাবকের দ্বারা আয়ু লাভের সহায়ক পন্থা অনুস্মরণ করা কর্তব্য। আয়ু লাভের সহায়ক পন্থা অনুসৃত হলে তখন তা আয়ু প্রতিলাভের জন্য সংবর্তিত (চালিত) হয়। এবং সে দিব্য কিংবা মনুষ্য আয়ু লাভী হয়।</p>
<p class="bodytext">গৃহপতি, বর্ণকামী অর্হৎ আর্যশ্রাবকের পক্ষে বর্ণ যাচ্ঞা করা, অভিনন্দন করা কিংবা বর্ণসংশ্লিষ্ট বিষয় চিন্তা করা অনুচিত। গৃহপতি, বর্ণকামী অর্হৎ আর্যশ্রাবকের দ্বারা বর্ণ লাভের সহায়ক পন্থা অনুস্মরণ করা কর্তব্য। বর্ণ লাভের সহায়ক পন্থা অনুসৃত হলে তখন তা বর্ণ প্রতিলাভের জন্য সংবর্তিত (চালিত) হয়। এবং সে দিব্য কিংবা মনুষ্য বর্ণ লাভী হয়।</p>
<p class="bodytext">গৃহপতি, সুখকামী অর্হৎ আর্যশ্রাবকের পক্ষে সুখ যাচ্ঞা করা, অভিনন্দন করা কিংবা সুখসংশ্লিষ্ট বিষয় চিন্তা করা অনুচিত। গৃহপতি, সুখকামী অর্হৎ আর্যশ্রাবকের দ্বারা সুখ লাভের সহায়ক পন্থা অনুস্মরণ করা কর্তব্য। সুখ লাভের সহায়ক পন্থা অনুসৃত হলে তখন তা সুখ প্রতিলাভের জন্য সংবর্তিত (চালিত) হয়। এবং সে দিব্য কিংবা মনুষ্যসুখ লাভী হয়।</p>
<p class="bodytext">গৃহপতি, যশকামী অর্হৎ আর্যশ্রাবকের পক্ষে যশ যাচ্ঞা করা, অভিনন্দন করা কিংবা যশসংশ্লিষ্ট বিষয় চিন্তা করা অনুচিত। গৃহপতি, যশকামী অর্হৎ আর্যশ্রাবকের দ্বারা যশ লাভের সহায়ক পন্থা অনুস্মরণ করা কর্তব্য। যশ লাভের সহায়ক পন্থা অনুসৃত হলে তখন তা যশ প্রতিলাভের জন্য সংবর্তিত (চালিত) হয়। এবং সে দিব্য কিংবা মনুষ্য যশ লাভী হয়।</p>
<p class="bodytext">গৃহপতি, স্বর্গকামী অর্হৎ আর্যশ্রাবকের পক্ষে স্বর্গ যাচ্ঞা করা, অভিনন্দন করা কিংবা স্বর্গসংশ্লিষ্ট বিষয় চিন্তা করা অনুচিত। গৃহপতি, স্বর্গকামী অর্হৎ আর্যশ্রাবকের দ্বারা স্বর্গ লাভের সহায়ক পন্থা অনুস্মরণ করা কর্তব্য। স্বর্গ লাভের সহায়ক পন্থা অনুসৃত হলে তখন তা স্বর্গ প্রতিলাভের জন্য সংবর্তিত (চালিত) হয়। এবং সে দিব্য কিংবা মনুষ্য স্বর্গ লাভী হয়।”</p>
<p class="gatha">‘আয়ু, বর্ণ, যশ, কীর্তি আর স্বর্গ কুলীনতা;</p>
<p class="gatha">পুনঃপুন প্রার্থনাতে চায় শ্রেষ্ঠত্ব সদা।</p>
<p class="gatha">অপ্রমাদ ও পুণ্যকার্য যা জগতে স্থিত;</p>
<p class="gatha">পণ্ডিতেরা সদা তাতে, প্রশংসায় মুখরিত।</p>
<p class="gatha">অপ্রমত্ত পণ্ডিতজন লভে সদা উন্নত,</p>
<p class="gatha">উভয় অর্থে মহত্ত্ব যা হয়েছে প্রকাশিত;</p>
<p class="gatha">ইহ ও পরলোকে তার মঙ্গল সুনিশ্চিত।</p>
<p class="gatha">পণ্ডিত ও ধীর সে জন, জ্ঞানী অতিশয়;</p>
<p class="gatha">হিতানুধারীরূপে উক্ত সে এ জগৎময়।’</p>
<p class="centered">ইষ্ট সূত্র সমাপ্ত।</p>
<h3 class="subhead">৪. মনোজ্ঞ বিষয় দানকারী সূত্র</h3>
<p class="bodytext">৪৪.১. একসময় ভগবান বৈশালীর নিকটস্থ মহাবনে কূটাগার শালায় অবস্থান করছিলেন। অনন্তর ভগবান পূর্বাহ্ণসময়ে চীবর পরিধান করে পাত্র-চীবর নিয়ে যেখানে গৃহপতি উগ্গের<span class="ftnRef">[33]</span> আবাস সেখানে উপস্থিত হলেন। উপস্থিত হয়ে প্রজ্ঞাপ্ত আসনে উপবেশন করলেন। অতঃপর গৃহপতি ভগবান সকাশে উপস্থিত হয়ে ভগবানকে অভিবাদনপূর্বক একপাশে বসলেন। একপাশে উপবিষ্ট গৃহপতি উগ্গ ভগবানকে এরূপ বললেন :</p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, শালপুষ্প দ্বারা তৈরীকৃত যাগু<span class="ftnRef">[34]</span> আমার মনোজ্ঞ খাদ্য। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পাপূর্বক গ্রহণ করলেন।</p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, মিষ্টিরস দ্বারা রন্ধিত (সম্পূর্ণ কালো) শুকরের মাংস আমার প্রিয় খাদ্য। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পাপূর্বক গ্রহণ করলেন। </p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, তৈলাক্ত নালি শাক আমার প্রিয় খাদ্য। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পাপূর্বক গ্রহণ করলেন।</p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, বহু প্রকার সূপ ও ব্যঞ্জনসহ কালো দানামুক্ত শালীভাত আমার প্রিয়। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পাপূর্বক গ্রহণ করলেন। </p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, কাশীতে<span class="ftnRef">[35]</span> প্রস্তুতকৃত বস্ত্রসমূহ আমার মনোজ্ঞ। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পাপূর্বক গ্রহণ করলেন।</p>
<p class="bodytext">“ভন্তে, আমি ভগবানের সম্মুখে এরূপ শুনেছি এবং এরূপ গ্রহণ করেছি যে ‘মনোজ্ঞ বিষয় দানকারী মনোরমই লাভ করে।’ ভন্তে, মেষলোমের ন্যায় পশমী, পুষ্প-পরিশোভিত, কদলিমৃগচর্মের কম্বল, উপরে চাঁদোয়াযুক্ত এবং উভয়দিকে লোহিত কুশনযুক্ত পালঙ্ক আমার মনোজ্ঞ। অধিকন্তু, ভন্তে, আমরা ইহাও জানি যে ‘ইহা ভগবানের উপযুক্ত (কপ্পিয়) নয়।’ ভন্তে, ইহা আমার শত সহস্রাধিক মূল্যের উপযুক্ত চন্দনফলক। তাই ভগবান, আমাকে অনুকম্পাপূর্বক তা গ্রহণ করুন।” ভগবান অনুকম্পা করে গ্রহণ করলেন। অতঃপর ভগবান বৈশালীর গৃহপতি উগ্গকে এইরূপ অনুমোদনের মাধ্যমে আশীর্বাদ করলেন।</p>
<p class="gatha">“মনোজ্ঞ, মনোরম যা করে দান পণ্ডিত;</p>
<p class="gatha">সেহেতু লভে সে উত্তম, হয় সুখ বর্ধিত।</p>
<p class="gatha">প্রত্যয়াদি নানাবিধ আর শয্যা-আচ্ছাদন;</p>
<p class="gatha">অন্ন-পানীয় প্রদানে হয়, প্রফুল্ল মন।</p>
<p class="gatha">নিষ্ঠ হয়ে দেয় দান আর প্রণোদিত চিত্তে;</p>
<p class="gatha">উৎসর্গীকৃত, সুমুক্ত ও অগৃহীত চিত্তে।</p>
<p class="gatha">জ্ঞাত হয়ে করে দান উত্তম অতিশয়;</p>
<p class="gatha">ৰেত্রোপম অর্হৎ, মোহ করেছে যারা ক্ষয়।</p>
<p class="gatha">এরূপ মনোরম দান করেন সুপণ্ডিত;</p>
<p class="gatha">সেহেতু লভে উত্তম, হয় সুখে অধিষ্ঠিত।”</p>
<p class="bodytext">অতঃপর ভগবান গৃহপতি উগ্গকে এই অনুমোদন বাক্য দ্বারা আশীর্বাদ করে আসন হতে উঠে প্রস্থান করলেন।</p>
<p class="bodytext">অনন্তর বৈশালীর গৃহপতি উগ্গ অপর সময়ে কালগত হলেন। কালগত হয়ে গৃহপতি উগ্গ এক মনোময় কায় (দেবত্ব) প্রাপ্ত হলেন। সেই সময়ে ভগবান শ্রাবস্তীর সন্নিকটস্থ জেতবনে অনাথপিণ্ডিকের আরামের অবস্থান করছিলেন। অনন্তর দেবপুত্র উগ্গ রাত্রির অন্তিম যামে দিব্যজ্যোতিতে সমগ্র জেতবন উদ্ভাসিত করে সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে স্থিত হলেন। একপাশে স্থিত উগ্গ দেবপুত্রকে ভগবান এরূপ বললেন :</p>
<p class="gatha">“হে উগ্গ, পূর্বের সেই আকাঙ্ক্ষা<span class="ftnRef">[36]</span> আছে কি?”</p>
<p class="gatha">“ভন্তে, আমার অভিপ্রায় সেরূপই আছে।”</p>
<p class="bodytext">অতঃপর ভগবান দেবপুত্র উগ্গকে এই গাথাটি ভাষণ করলেন :</p>
<p class="gatha">“মনোময় দানকারী পায় মনোজ্ঞ সদা;</p>
<p class="gatha">অগ্র বিষয় দানে লভে পুনগ্র সর্বদা।</p>
<p class="gatha">সমদানে করে লাভ সদা উত্তম ফল;</p>
<p class="gatha">শ্রেষ্ঠ-স্থান লভে তাতো শ্রেষ্ঠ দানের বল।</p>
<p class="gatha">অগ্র আর উত্তম দাতা, শ্রেষ্ঠ দাতা যিনি;</p>
<p class="gatha">দীর্ঘায়ু ও যশস্বী হন, জন্মে জন্মে তিনি।”</p>
<p class="centered">মনোজ্ঞ বিষয় দানকারী সূত্র সমাপ্ত।</p>
<h3 class="subhead">৫. পুণ্যফল সূত্র</h3>
<p class="bodytext">৫.১. “হে ভিক্ষুগণ, এই পাঁচ প্রকার হচ্ছে পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবতিত হয় (চালিত হয়)।</p>
<p class="bodytext">২. সেই পাঁচ প্রকার কী কী?</p>
<p class="bodytext">ভিক্ষুগণ, যে ভিক্ষু চীবর পরিভোগকালে অপ্রমাণ চিত্তের সমাধি (একাগ্রতা) প্রাপ্ত হয়ে অবস্থান করে; অপরিমেয় হয় তার পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।</p>
<p class="bodytext">ভিক্ষুগণ, যে ভিক্ষু পিণ্ডপাত পরিভোগকালে অপ্রমাণ চিত্তের সমাধি (একাগ্রতা) প্রাপ্ত হয়ে অবস্থান করে; অপরিমেয় হয় তার পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।</p>
<p class="bodytext">ভিক্ষুগণ, যে ভিক্ষু বিহারে অবস্থানকালে অপ্রমাণ চিত্তের সমাধি (একাগ্রতা) প্রাপ্ত হয়ে অবস্থান করে; অপরিমেয় হয় তার পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।</p>
<p class="bodytext">ভিক্ষুগণ, যে ভিক্ষু বিছানা ও কেদারা (চেয়ার) ব্যবহারকালে অপ্রমাণ চিত্তের সমাধি (একাগ্রতা) প্রাপ্ত হয়ে অবস্থান করে; অপরিমেয় হয় তার পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।</p>
<p class="bodytext">ভিক্ষুগণ, যে ভিক্ষু রোগের সময় ওষুধ-পথ্যাদি পরিভোগকালে অপ্রমাণ চিত্তের সমাধি (একাগ্রতা) প্রাপ্ত হয়ে অবস্থান করে; অপরিমেয় হয় তার পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।</p>
<p class="bodytext">৩. এই পঞ্চবিধ পুণ্যফল, কুশলফলে সমৃদ্ধ আর্যশ্রাবকের পক্ষে পুণ্যফল পরিমাপ করা সহজ নহে, যেমন : এই পরিমাণ হচ্ছে পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।’ কিন্তু অসংখ্য ও অপ্রমেয় মহাপুণ্যফলও পরিমাপ করা সম্ভব। </p>
<p class="bodytext">যেমন, ভিক্ষুগণ, এরূপে মহাসমুদ্রের জল পরিমাপ করা সহজ নয়; যথা : ‘এত পরিমাণ জলপাত্র, এত শত পরিমাণ জলপাত্র, এত সহস্র পরিমাণ জলপাত্র কিংবা এত শত সহস্র (লক্ষ) পরিমাণ জলপাত্র।’ কিন্তু অসংখ্য, অপ্রমেয় মহাজলরাশিও পরিমাপ করা সম্ভব। ঠিক সেরূপে, ভিক্ষুগণ, এই পঞ্চবিধ পুণ্যফল, কুশলফল, সুখের আহার, স্বর্গের পথপ্রদর্শক, সুখফলদায়ী এবং স্বর্গ লাভের সহায়ক; যা ইষ্ট, কান্ত, মনোজ্ঞ, হিত ও সুখের জন্যই সংবর্তিত হয়।’ কিন্তু অসংখ্য ও অপ্রমেয় মহাপুণ্যফলও পরিমাপ করা সম্ভব।”</p>
<p class="gatha">সুবৃহৎ, গভীর আর পরিমাপ অযোগ্য,</p>
<p class="gatha">ভৈরব সাগরে আছে, ধনালয় অসংখ্য।</p>
<p class="gatha">বহুজনের প্রয়োজনে ব্যবহৃত হয়ে;</p>
<p class="gatha">ধাবমান হয় নদী তথা সমুদ্রালয়ে।</p>
<p class="gatha">এরূপে যেবা করে দান, অন্ন, বস্ত্র, আসন;</p>
<p class="gatha">শয্যা, আস্তরণ দিয়ে করে নর-কে ভজন।</p>
<p class="gatha">সেইরূপ পণ্ডিত হয় পুণ্যধারা প্রাপ্ত;</p>
<p class="gatha">নদী যেমন সাগরেতে সদা হয় যুক্ত।”</p>
<p class="centered">পুণ্যফল সূত্র সমাপ্ত।</p>
<h3 class="subhead">৬. সম্পদ সূত্র</h3>
<p class="bodytext">৪৬.১. “হে ভিক্ষুগণ, সম্পদ পাঁচ প্রকার। সেই পাঁচ প্রকার কী কী? যথা : শ্রদ্ধাসম্পদ, শীলসম্পদ, শ্রুতসম্পদ, ত্যাগসম্পদ এবং প্রজ্ঞাসম্পদ। ভিক্ষুগণ, এই হচ্ছে পঞ্চবিধ সম্পদ।” </p>
<p class="centered">সম্পদ সূত্র সমাপ্ত।</p>
<h3 class="subhead">৭. ধন সূত্র</h3>
<p class="bodytext">৪৭.১. “হে ভিক্ষুগণ, ধন পাঁচ প্রকার। সেই পঞ্চ কী কী? যথা : শ্রদ্ধাধন, শীলধন, শ্রুতিধন, ত্যাগধন এবং প্রজ্ঞাধন।</p>
<p class="bodytext">২. হে ভিক্ষুগণ, শ্রদ্ধাধন কিরূপ?</p>
<p class="bodytext">এক্ষেত্রে ভিক্ষুগণ, আর্যশ্রাবক শ্রদ্ধাবান হয়। সে তথাগতের বোধি বা পরম জ্ঞানের আস্থাশীল হয়, ‘ইনি সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা, বুদ্ধ ভগবান। ভিক্ষুগণ, ইহাকেই বলা হয় শ্রদ্ধাধন। </p>
<p class="bodytext">৩. হে ভিক্ষুগণ, শীলধন কিরূপ?</p>
<p class="bodytext">এক্ষেত্রে ভিক্ষুগণ, আর্যশ্রাবক প্রাণিহত্যা হতে প্রতিবিরত হয়; অদত্তবস্তু গ্রহণ হতে প্রতিবিরত হয়; মিথ্যাকামাচার হতে প্রতিবিরত হয়; মিথ্যা বাক্য ভাষণ হতে প্রতিবিরত হয়; এবং সুরা মেরেয় (পুষ্প ও ফলাসব) ও মদ্যাদি সেবন দ্বারা প্রমাদের কারণ হতে প্রতিবিরত হয়। ভিক্ষুগণ, ইহাকে বলা হয় শীলধন।</p>
<p class="bodytext">৪. হে ভিক্ষুগণ, শ্রুতিধন কিরূপ?</p>
<p class="bodytext">এক্ষেত্রে ভিক্ষুগণ, আর্যশ্রাবক বহুশ্রুত, শ্রুতিধর ও শ্রুতিসঞ্চয়ী হয়। যে-সকল ধর্ম আদিতে কল্যাণ, মধ্যে কল্যাণ, পর্যবসানে কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্য প্রকাশ করে, সেরূপ ধর্ম তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি দ্বারা উত্তমরূপে সুপ্রতিবিদ্ধ হয়। ভিক্ষুগণ, ইহাকে বলা হয় শ্রুতধন। </p>
<p class="bodytext">৫. হে ভিক্ষুগণ, ত্যাগধন কিরূপ?</p>
<p class="bodytext">এক্ষেত্রে ভিক্ষুগণ, আর্যশ্রাবক মাৎসর্যমলহীন চিত্তে গৃহে বাস করে; মুক্তদানশীল, মুক্তহস্ত, অনুদানেরত, যাঞ্চাকারীর অনুনয়ে দান করতে প্রস্তুত এবং দান বিভাগে রত থাকে। ভিক্ষুগণ, ইহাকে বলা হয় ত্যাগধন।</p>
<p class="bodytext">৬. হে ভিক্ষুগণ, প্রজ্ঞাধন কিরূপ?</p>
<p class="bodytext">এক্ষেত্রে ভিক্ষুগণ, আর্যশ্রাবক প্রজ্ঞাবান হয়। উদয়-বিলয় জ্ঞানসম্পন্ন হয়, সম্যক দুঃখক্ষয়গামিনী আর্যোচিত্ত নির্বেদ (তীক্ষ্ণ) জ্ঞানসম্পন্ন হয়। ভিক্ষুগণ, ইহাকেই বলা হয় প্রজ্ঞাধন। ভিক্ষুগণ, এ সকলই হচ্ছে পঞ্চবিধ ধন।”</p>
<p class="gatha">‘তথাগতের প্রতি যাদের শ্রদ্ধা অবিচল;</p>
<p class="gatha">প্রতিষ্ঠিত শ্রদ্ধা তাদের বিগত হয় মল।</p>
<p class="gatha">আর্যগণের প্রশংসিত, মনোজ্ঞ তারা;</p>
<p class="gatha">নির্মল শীল পালনে রত আছেন যারা।</p>
<p class="gatha">যথাযথভাবে যে করে সংঘকে দর্শন;</p>
<p class="gatha">সেহেতু লভে সে প্রসাদ, হয় পুণ্য বর্ধন।</p>
<p class="gatha">অদরিদ্ররূপে তাকে করা যায় অভিহিত;</p>
<p class="gatha">অব্যর্থ তার জীবনধারণ, এ লোকে সতত।</p>
<p class="gatha">সেহেতু জ্ঞানীজন পালন করে অনুক্ষণ,</p>
<p class="gatha">বুদ্ধের শাসন সদা করে অনুস্মরণ;</p>
<p class="gatha">শ্রদ্ধা, শীল পালনে আর ধর্মে প্রসাদিত,</p>
<p class="gatha">নিত্য থাকে যুক্ত তারা সে এ তিনে অবিরত।’</p>
<p class="centered">ধন সূত্র সমাপ্ত।</p>
<h3 class="subhead">৮. অলভ্যনীয় স্থান সূত্র</h3>
<p class="bodytext">৪৮.১. “হে ভিক্ষুগণ, এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা লাভ করা সম্ভব নয়।</p>
<p class="bodytext">২. সেই পঞ্চ কী কী? যথা : ‘জরাধর্ম আমাকে জীর্ণ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ব্যাধিধর্ম আমাকে আক্রান্ত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘মরণধর্ম আমাকে মরণাপন্ন না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ক্ষয়ধর্ম আমাকে ক্ষয়িত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘নশ্বরধর্ম আমাকে বিনাশ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।”</p>
<p class="bodytext">৩. ভিক্ষুগণ, অশ্রুতবান পৃথগ্&zwnj;জনকে জরাধর্ম জীর্ণ করে। সে জরাধর্মে জীর্ণ হলেও এরূপ বিবেচনা করে না যে ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। ভিক্ষুগণ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়’।</p>
<p class="bodytext">পুনশ্চ, ভিক্ষুগণ, অশ্রুতবান পৃথগ্&zwnj;জনকে ব্যাধিধর্ম আক্রান্ত করে। সে ব্যাধিধর্মে আক্রান্ত হলেও এরূপ বিবেচনা করে না যে ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে।’ এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। ভিক্ষুগণ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, ভিক্ষুগণ, অশ্রুতবান পৃথ্&zwnj;গজনকে মরণধর্ম মরণাপন্ন করে। সে মরণধর্মে মরণাপন্ন হলেও এরূপ বিবেচনা করে না যে ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। ভিক্ষুগণ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, ভিক্ষুগণ, অশ্রুতবান পৃথগ্&zwnj;জনকে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলেও এরূপ বিবেচনা করে না যে ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে। এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। ভিক্ষুগণ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, ভিক্ষুগণ, অশ্রুতবান পৃথগ্&zwnj;জনকে নশ্বরধর্ম বিনাশ করে। সে নশ্বরধর্মে বিনাশ হলেও এরূপ বিবেচনা করে না যে ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। ভিক্ষুগণ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’</p>
<p class="bodytext">৪. হে ভিক্ষুগণ, শ্রুতবান আর্যশ্রাবককে জরাধর্ম জীর্ণ করে। সে জরাধর্মে জীর্ণ হলে এরূপ বিবেচনা করে। যথা : ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। ভিক্ষুগণ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, ভিক্ষুগণ, শ্রুতবান আর্যশ্রাবককে ব্যাধিধর্ম আক্রান্ত করে। সে ব্যাধিধর্মে আক্রান্ত হলে এরূপ বিবেচনা করে। যথা : ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে। এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। ভিক্ষুগণ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, ভিক্ষুগণ, শ্রুতবান আর্যশ্রাবককে মরণধর্ম মরণাপন্ন করে। সে মরণধর্মে মরণাপন্ন হলে এরূপ বিবেচনা করে। যথা : ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। ভিক্ষুগণ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, ভিক্ষুগণ, শ্রুতবান আর্যশ্রাবককে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলে এরূপ বিবেচনা করে। যথা : ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে। এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। ভিক্ষুগণ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়’।</p>
<p class="bodytext">পুনশ্চ, ভিক্ষুগণ, শ্রুতবান আর্যশ্রাবককে নশ্বরধর্ম বিনাশ করে। সে নশ্বরধর্মে বিনাশ হলে এরূপ বিবেচনা করে। যথা : ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। ভিক্ষুগণ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">হে ভিক্ষুগণ, জগতের মধ্যে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা প্রাপ্ত হওয়া সম্ভব নয়।”</p>
<p class="gatha">‘শোক ও পরিদেবনে নাইতো কোনো ফল,</p>
<p class="gatha">বিন্দুমাত্র লাভ নাই খরচ হয় বল।</p>
<p class="gatha">শোককারীর দুঃখ জ্ঞাত হয়ে শত্রু গণ,</p>
<p class="gatha">আনন্দিত হয় তারা থাকে প্রফুল্ল বদন।</p>
<p class="gatha">কিন্তু যখন পণ্ডিত উত্তম বিচারজ্ঞ,</p>
<p class="gatha">অকম্পিত থাকেন দুঃখে হয়ে অপ্রমত্ত।</p>
<p class="gatha">নির্বিকার মুখচ্ছবি তার দেখে তখন,</p>
<p class="gatha">দুঃখিত, দুর্মনা হয়ে শত্রু রা করে বিহরণ।</p>
<p class="gatha">জপ, মন্ত্র, সুভাষণ ও দান প্রবেণী (রীতি-নীতি) দ্বারা</p>
<p class="gatha">যত্র উত্তম তত্র উচিত পরাক্রম করা।</p>
<p class="gatha">যদি সে হয় জ্ঞাত অতি উত্তমরূপে,</p>
<p class="gatha">মম কিংবা অপরের ইহা সুলভ্য নহে।</p>
<p class="gatha">তাহলে এরূপ চিন্তায় ধৈর্য ধরা উচিত,</p>
<p class="gatha">কেন আমি কর্মাদিতে দিচ্ছি শ্রম ত্বরিত?’</p>
<p class="centered">অলভ্যনীয় স্থান সূত্র সমাপ্ত।</p>
<h3 class="subhead">৯. কোশল সূত্র</h3>
<p class="bodytext">৪৯.১. একসময় ভগবান শ্রাবস্তীর নিকটস্থ জেতবনে অনাথপিণ্ডিকের আরামে অবস্থান করছিলেন। অনন্তর কোশলরাজ প্রসেনজিৎ<span class="ftnRef">[37]</span> যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। (সেই সময়ে নাকি মল্লিকা দেবী<span class="ftnRef">[38]</span> কালগত হলেন)। অতঃপর জনৈক ব্যক্তি যেখানে কোশলরাজ প্রসেনজিৎ সেখানে উপস্থিত হলেন। উপস্থিত হয়ে কোশলরাজ প্রসেনজিৎ-এর কানের কাছে চুপি চুপি বললেন, ‘দেব, মল্লিকা দেবী মৃত্যুবরণ করেছেন।’ এরূপ বলার পর কোশলরাজ প্রসেনজিৎ দুঃখী, দুর্মনা, পতিতস্কন্ধ, অধোবদন এবং চিন্তা করতে করতে উদ্&zwnj;ভ্রান্ত হয়ে বসে রইলেন।</p>
<p class="bodytext">অতঃপর, ভগবান কোশলরাজ প্রসেনজিৎকে দুঃখী, দুর্মনা, পতিতস্কন্ধ অধোবদন এবং চিন্তা করতে করতে উদ্&zwnj;ভ্রান্ত হয়েছে জ্ঞাত হয়ে কোশলরাজ প্রসেনজিৎকে এরূপ বললেন :</p>
<p class="bodytext">২. “মহারাজ, এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা লাভ করা সম্ভব নয়। সেই পঞ্চবিধ কী কী? যথা : </p>
<p class="bodytext">৩. ‘জরাধর্ম আমাকে জীর্ণ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ব্যাধিধর্ম আমাকে আক্রান্ত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘মরণধর্ম আমাকে মরণাপন্ন না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ক্ষয়ধর্ম আমাকে ক্ষয়িত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘নশ্বরধর্ম আমাকে বিনাশ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।”</p>
<p class="bodytext">৪. “হে মহারাজ, অশ্রুতবান পৃথগ্&zwnj;জনকে জরাধর্ম জীর্ণ করে। সে জরাধর্মে জীর্ণ হলেও এরূপ বিবেচনা করে না যে ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’</p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে ব্যাধিধর্ম আক্রান্ত করে। সে ব্যাধিধর্মে আক্রান্ত হলেও এরূপ বিবেচনা করে না যে ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে। এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে মরণধর্ম মরণাপন্ন করে। সে মরণধর্মে আক্রান্ত হলেও এরূপ বিবেচনা করে না যে ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলেও এরূপ বিবেচনা করে না যে ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে। এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে নশ্বরধর্ম বিনাশ করে। সে নশ্বরধর্মে বিনাশ হলেও এরূপ বিবেচনা করে না যে ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’</p>
<p class="bodytext">৫. হে মহারাজ, শ্রুতবান আর্যশ্রাবককে জরাধর্ম জীর্ণ করে। সে জরাধর্মে জীর্ণ হলে এরূপ বিবেচনা করে। যথা : ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে ব্যাধিধর্ম আক্রান্ত করে। সে ব্যাধিধর্মে আক্রান্ত হলে এরূপ বিবেচনা করে। যথা : ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে। এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো </p>
<p class="bodytext">(বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে মরণধর্ম মরণাপন্ন করে। সে মরণধর্মে মরণাপন্ন হলে এরূপ বিবেচনা করে। যথা : ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলে এরূপ বিবেচনা করে। যথা : ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে।’ এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে নশ্বরধর্ম বিনাশ করে। সে নশ্বরধর্মে বিনাশ হলে এরূপ বিবেচনা করে। যথা : ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">হে মহারাজ, জগতের মধ্যে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা প্রাপ্ত হওয়া সম্ভব নয়।”</p>
<p class="gatha">‘শোক ও পরিদেবনে নাইতো কোনো ফল,</p>
<p class="gatha">বিন্দুমাত্র লাভ নাই খরচ হয় বল।</p>
<p class="gatha">শোককারীর দুঃখ জ্ঞাত হয়ে শত্রু গণ,</p>
<p class="gatha">আনন্দিত হয় তারা থাকে প্রফুল্ল বদন।</p>
<p class="gatha">কিন্তু যখন পণ্ডিত উত্তম বিচারজ্ঞ,</p>
<p class="gatha">অকম্পিত থাকেন দুখে হয়ে অপ্রমত্ত।</p>
<p class="gatha">নির্বিকার মুখচ্ছবি তার দেখে তখন,</p>
<p class="gatha">দুঃখিত, দুর্মনা হয়ে শত্রু রা করে বিহরণ।</p>
<p class="gatha">জপ, মন্ত্র, সুভাষণ ও দান প্রবেণী দ্বারা,</p>
<p class="gatha">যত্র উত্তম তত্র উচিত পরাক্রম করা।</p>
<p class="gatha">যদি সে হয় জ্ঞাত অতি উত্তমরূপে,</p>
<p class="gatha">মম কিবা অপরের ইহা সুলভ্য নহে।</p>
<p class="gatha">তাহলে এরূপ চিন্তায় ধৈর্য ধরা উচিত,</p>
<p class="gatha">কেন আমি কর্মাদিতে দিচ্ছি শ্রম ত্বরিত?</p>
<p class="centered">কোশল সূত্র সমাপ্ত।</p>
<h3 class="subhead">১০. নারদ সূত্র</h3>
<p class="bodytext">৫০.১. একসময় আয়ুষ্মান নারদ পাটলিপুত্রে<span class="ftnRef">[39]</span> কুক্কট আরামে<span class="ftnRef">[40]</span> অবস্থান করছিলেন। সেই সময়ে মুণ্ডরাজার<span class="ftnRef">[41]</span> প্রিয়া ও আনন্দদায়িনী রাণী ভদ্রাদেবী মৃত্যুবরণ করেছিলেন। সে তার প্রিয়া ও মনোজ্ঞা ভদ্রাদেবীর মৃত্যুর দরুন স্নান না করে, মর্দন না করে, আহার গ্রহণ না করে এবং কর্মাদিতে নিযুক্ত না হয়ে রাত-দিন ভদ্রাদেবীর শরীরোপরে মূর্ছিত হয়ে পড়ে রইলেন। অতঃপর মুণ্ডরাজ কোষাধ্যক্ষ পিয়ককে ডেকে বললেন, “সৌম পিয়ক, ভদ্রাদেবীর শরীরকে লৌহময় তেলদ্রোণিতে (তৈলপাত্রে) রেখে অন্য একটি লৌহ পাত্র দ্বারা আবৃত্ত করো, তাহলে আমরা ভদ্রাদেবীকে দীর্ঘদিনব্যাপী দেখতে পারব।”</p>
<p class="bodytext">“তথাস্তু দেব,” এরূপ বলে কোষাধ্যক্ষ পিয়ক রাজার নিকট সম্মতি জ্ঞাপন করে ভদ্রাদেবীর শরীরটি লৌহময় তেলদ্রোণিতে রেখে অপর একটি লৌহপাত্র দ্বারা আবৃত করলেন।</p>
<p class="bodytext">অতঃপর কোষাধ্যক্ষ পিয়ককের এরূপ চিন্তার উদ্রেক হলো, ‘এখন মুণ্ডরাজার প্রিয়া ও মনোজ্ঞা ভদ্রাদেবী কালগত হয়েছেন। সে তার প্রিয়া ও মনোজ্ঞা ভদ্রাদেবীর মৃত্যুর দরুন স্নান না করে, মর্দন না করে, আহার গ্রহণ না করে এবং কর্মাদিতে নিযুক্ত না হয়ে রাত-দিন ভদ্রাদেবীর শরীরোপরে মূর্ছিত হয়ে পরে আছেন। যদি মুণ্ডরাজা শ্রমণ কিংবা ব্রাহ্মণের নিকট উপস্থিত হন, তাহলে ধর্মকথা শ্রবণ করে হয়তো তার শোকশল্য উৎপাটিত হবে!’</p>
<p class="bodytext">অতঃপর পুনঃ কোষাধ্যক্ষ পিয়কের এরূপ চিন্তার উদ্রেক হলো, ‘আয়ুষ্মান নারদ নিকটস্থ পাটলিপুত্রে কুক্কট আরামে অবস্থান করছেন। সেই আয়ুষ্মান নারদের নাকি এরূপ কল্যাণ-কীর্তিশব্দ প্রচারিত হয়েছে যে ‘তিনি পণ্ডিত, বিদ্বান, মেধাবী, বহুশ্রুত, বিচিত্র বক্তা, কল্যাণ উৎসুক, জ্ঞানী এবং অর্হত্ত্বলাভী।’ যদি তাই হয়, তাহলে মুণ্ডরাজা যদি আয়ুষ্মান নারদ ভন্তের নিকট গমন করেন, তাহলে নিশ্চয়ই তিনি আয়ুষ্মান নারদ ভন্তের ধর্মকথায় স্বীয় শোকশল্য পরিত্যাগ করতে পারবেন।’</p>
<p class="bodytext">অনন্তর কোষাধ্যক্ষ পিয়ক যেখানে মুণ্ডরাজা সেখানে উপস্থিত হলেন। তথায় উপস্থিত হয়ে মুণ্ডরাজাকে এরূপ বললেন, “আয়ুষ্মান নারদ নিকটস্থ পাটলিপুত্রে কুক্কট আরামে অবস্থান করছেন। সেই আয়ুষ্মান নারদের নাকি এরূপ কল্যাণ, কীর্তিশব্দ প্রচারিত হয়েছে যে ‘তিনি পণ্ডিত, বিদ্বান, মেধাবী, বহুশ্রুত, বিচিত্র বক্তা, কল্যাণ উৎসুক, জ্ঞানী এবং অর্হত্ত্বলাভী।’ যদি দেব আয়ুষ্মান নারদ ভন্তের নিকট গমন করেন, তাহলে নিশ্চয়ই দেব আয়ুষ্মান নারদ ভন্তের ধর্মকথা শুনে শোকশল্য উৎপাটিত করতে পারবেন।”</p>
<p class="bodytext">“তাহলে সৌম্য পিয়ক, আয়ুষ্মান নারদ ভন্তেকে জ্ঞাপন কর। এবং তিনি চিন্তা করলেন, ‘মাদৃশ রাজার পক্ষে পূর্বে না জানিয়ে রাজ্যে বসবাসরত একজন শ্রমণ বা ব্রাহ্মণের নিকট গমন করা কী উচিত!’”</p>
<p class="bodytext">“তথাস্তু দেব,” বলে কোষাধ্যক্ষ পিয়ক মুণ্ডরাজাকে সম্মতি জানিয়ে যেখানে আয়ুষ্মান নারদ সেখানে উপস্থিত হলেন। উপস্থিত হয়ে আয়ুষ্মান নারদকে অভিবাদনপূর্বক একপাশে উপবেশন করলেন। একপাশে উপবিষ্ট কোষাধ্যক্ষ পিয়ক আয়ুষ্মান নারদকে এরূপ বললেন, মুণ্ডরাজার প্রিয়া ও মনোজ্ঞা ভদ্রাদেবী কালগত হয়েছেন। সে তার প্রিয়া ও মনোজ্ঞা ভদ্রাদেবীর মৃত্যুর দরুন স্নান না করে, মর্দন না করে, আহার গ্রহণ না করে এবং কর্মাদিতে নিযুক্ত না হয়ে রাত-দিন ভদ্রাদেবীর শরীরোপরে মূর্ছিত হয়ে পরে আছেন। ইহা উত্তম হয়, ভন্তে, যদি আপনি মুণ্ডরাজাকে সেইরূপ ধর্মদেশনা করেন যাতে মুণ্ডরাজা আপনার নিকট ধর্মকথা শুনে স্বীয় শোকশল্য উৎপাটিত করতে পারেন।”</p>
<p class="bodytext">“হে পিয়ক, রাজামুণ্ড যদি মনে করেন তাহলে এখনই যথোপযুক্ত সময়।</p>
<p class="bodytext">অতঃপর কোষাধ্যক্ষ পিয়ক আসন হতে উঠে আয়ুষ্মান নারদকে অভিবাদনপূর্বক প্রদক্ষিণ করে মুণ্ডরাজার সমীপে উপস্থিত হলেন। উপস্থিত হয়ে মুণ্ডরাজাকে এরূপ বললেন, “দেব, আয়ুষ্মান নারদ ভন্তের সাথে মিলিত হওয়ার অবকাশ আছে। এখন আপনি যদি যথাযথ সময় মনে করেন।”</p>
<p class="bodytext">“তাহলে, সৌম্য পিয়ক, উত্তম উত্তম বাহন প্রস্তুত কর।”</p>
<p class="bodytext">“তথাস্তু দেব,” বলে কোষাধ্যক্ষ পিয়ক মুণ্ডরাজাকে সম্মতি প্রকাশ করে উত্তম উত্তম যান প্রস্তুত করায়ে মুণ্ডরাজাকে এরূপ বললেন :</p>
<p class="bodytext">“দেব, উত্তম উত্তম যান যুক্ত করা হয়েছে। এখন দেব যথাসময় মনে করেন।”</p>
<p class="bodytext">অতঃপর মুণ্ডরাজ উত্তম যানে অভিরোহণ করে অন্যান্য উত্তম উত্তম যানের সাথে আয়ুষ্মান নারদ ভন্তেকে দর্শনের জন্য মহতী রাজানুভবে কুক্কটারামের উদ্দেশ্যে যাত্রা করলেন। অতঃপর যতদূর যানে যাওয়া সম্ভব ততদূর যান দ্বারা গমন করে, যান হতে অবতরণপূর্বক পদব্রজে আরামে প্রবেশ করলেন। তার পর মুণ্ডরাজা যেখানে আয়ুষ্মান নারদ সেখানে উপস্থিত হলেন। উপস্থিত হয়ে আয়ুষ্মান নারদকে অভিবাদনপূর্বক একপাশে উপবেশন করলেন। একপাশে উপবিষ্ট মুণ্ডরাজাকে আয়ুষ্মান নারদ এরূপ বললেন :</p>
<p class="bodytext">২. “হে মহারাজ, এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা লাভ করা সম্ভব নয়। সেই পঞ্চ কী কী? যথা : </p>
<p class="bodytext">৩. ‘জরাধর্ম আমাকে জীর্ণ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ব্যাধিধর্ম আমাকে আক্রান্ত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘মরণধর্ম আমাকে মরণাপন্ন না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।</p>
<p class="bodytext">‘ক্ষয়ধর্ম আমাকে ক্ষয়িত না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব। </p>
<p class="bodytext">‘নশ্বরধর্ম আমাকে বিনাশ না করুক’ এই জগতে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই অবস্থা লাভ করা অসম্ভব।”</p>
<p class="bodytext">৪. “হে মহারাজ, অশ্রুতবান পৃথগ্&zwnj;জনকে জরাধর্ম জীর্ণ করে। সে জরাধর্মে জীর্ণ হলেও এরূপ বিবেচনা করে না যে ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’</p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে ব্যাধিধর্ম আক্রান্ত করে। সে ব্যাধিধর্মে আক্রান্ত হলেও এরূপ বিবেচনা করে না যে ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে। এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে মরণধর্ম মরণাপন্ন করে। সে মরণধর্মে আক্রান্ত হলেও এরূপ বিবেচনা করে না যে ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলেও এরূপ বিবেচনা করে না যে ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে। এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’ </p>
<p class="bodytext">পুনশ্চ, মহারাজ, অশ্রুতবান পৃথগ্&zwnj;জনকে নশ্বরধর্ম বিনাশ করে। সে নশ্বরধর্মে বিনাশ হলেও এরূপ বিবেচনা করে না যে ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয়, পরিশ্রান্ত হয়, পরিদেবন করে, বুক চাপড়িয়ে ক্রন্দন করে, সম্মোহপ্রাপ্ত হয়। মহারাজ, ইহাকে বলা হয়, ‘অশ্রুতবান পৃথগ্&zwnj;জন যে বিষযুক্ত শোকশল্য বিদ্ধ হয়ে নিজে নিজেই পরিতাপ প্রাপ্ত হয়।’</p>
<p class="bodytext">৫. হে মহারাজ, শ্রুতবান আর্যশ্রাবককে জরাধর্ম জীর্ণ করে। সে জরাধর্মে জীর্ণ হলে এরূপ বিবেচনা করে। যথা : ‘শুধুমাত্র জরাধর্ম আমাকে জীর্ণ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও জরাধর্ম জীর্ণ করছে। এবং যদি জরাধর্ম আমাকে জীর্ণ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে জরাধর্মে জীর্ণ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে ব্যাধিধর্ম আক্রান্ত করে। সে ব্যাধিধর্মে আক্রান্ত হলে এরূপ বিবেচনা করে। যথা : ‘শুধুমাত্র ব্যাধিধর্ম আমাকে আক্রান্ত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ব্যাধিধর্ম আক্রান্ত করছে। এবং যদি ব্যাধিধর্ম আমাকে আক্রান্ত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ব্যাধিধর্মে আক্রান্ত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে মরণধর্ম মরণাপন্ন করে। সে মরণধর্মে মরণাপন্ন হলে এরূপ বিবেচনা করে। যথা : ‘শুধুমাত্র মরণধর্ম আমাকে মরণাপন্ন করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও মরণধর্ম মরণাপন্ন করছে। এবং যদি মরণধর্ম আমাকে মরণাপন্ন করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে মরণধর্মে মরণাপন্ন হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে ক্ষয়ধর্ম ক্ষয়িত করে। সে ক্ষয়ধর্মে ক্ষয়িত হলে এরূপ বিবেচনা করে। যথা : ‘শুধুমাত্র ক্ষয়ধর্ম আমাকে ক্ষয়িত করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও ক্ষয়ধর্ম ক্ষয়িত করছে।’ এবং যদি ক্ষয়ধর্ম আমাকে ক্ষয়িত করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে ক্ষয়ধর্মে ক্ষয়িত হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">পুনশ্চ, মহারাজ, শ্রুতবান আর্যশ্রাবককে নশ্বরধর্ম বিনাশ করে। সে নশ্বরধর্মে বিনাশ হলে এরূপ বিবেচনা করে। যথা : ‘শুধুমাত্র নশ্বরধর্ম আমাকে বিনাশ করছে তা নয়। অধিকন্তু, যে-সকল সত্ত্ব আগত হচ্ছে, গত হচ্ছে, চ্যুত এবং পুনঃ উৎপন্ন হচ্ছে সেই সকল সত্ত্বদেরও নশ্বরধর্ম বিনাশ করছে। এবং যদি নশ্বরধর্ম আমাকে বিনাশ করে তখন আমিও শোকগ্রস্ত হবো, পরিশ্রান্ত হবো, পরিদেবন করব, বুক চাপড়িয়ে ক্রন্দন করব, সম্মোহপ্রাপ্ত হবো (বুদ্ধিভ্রষ্ট হবো), আহার আমাকে তৃপ্ত করবে না, কায় মলিনত্ব প্রাপ্ত হবে, কর্মাদি করতে সক্ষম হবো না, মিত্ররা অশ্রুমুখে ব্যথিত হলে শক্ররা আনন্দিত হবে।’ সেহেতু সে নশ্বরধর্মে বিনাশ হয়ে শোকগ্রস্ত হয় না, পরিশ্রান্ত হয় না, পরিদেবন করে না, বুক চাপড়িয়ে ক্রন্দন করে না এবং সম্মোহপ্রাপ্ত হয় না। মহারাজ, ইহাকে বলা হয়, ‘শ্রুতবান আর্যশ্রাবক। যেই বিষযুক্ত শোকশল্য দ্বারা বিদ্ধ হয়ে অশ্রুতবান পৃথগ্&zwnj;জন নিজে নিজেই পরিতাপ প্রাপ্ত হয়, সেইরূপ বিষযুক্ত শোকশল্য তার উৎপাটিত। শোকহীন, শল্যহীন আর্যশ্রাবক নিজে নিজেই পরিনির্বাপিত হয়।’</p>
<p class="bodytext">হে মহারাজ, জগতের মধ্যে শ্রমণ, ব্রাহ্মণ, দেবতা, মার, ব্রহ্মা কিংবা অন্য কারও দ্বারা এই পঞ্চবিধ অবস্থা প্রাপ্ত হওয়া সম্ভব নয়।”</p>
<p class="gatha">‘শোক ও পরিদেবনে নাইতো কোনো ফল,</p>
<p class="gatha">বিন্দুমাত্র লাভ নাই খরচ হয় বল।</p>
<p class="gatha">শোককারীর দুঃখ জ্ঞাত হয়ে শত্রু গণ,</p>
<p class="gatha">আনন্দিত হয় তারা থাকে প্রফুল্ল বদন।</p>
<p class="gatha">কিন্তু যখন পণ্ডিত উত্তম বিচারজ্ঞ,</p>
<p class="gatha">অকম্পিত থাকেন দুঃখে হয়ে অপ্রমত্ত।</p>
<p class="gatha">নির্বিকার মুখচ্ছবি তার দেখে তখন,</p>
<p class="gatha">দুঃখিত, দুর্মনা হয়ে শত্রু রা করে বিহরণ।</p>
<p class="gatha">জপ, মন্ত্র, সুভাষণ ও দান প্রবেণী দ্বারা,</p>
<p class="gatha">যত্র উত্তম তত্র উচিত পরাক্রম করা।</p>
<p class="gatha">যদি সে হয় জ্ঞাত অতি উত্তমরূপে,</p>
<p class="gatha">মম কিবা অপরের ইহা সুলভ্য নহে।</p>
<p class="gatha">তাহলে এরূপ চিন্তায় ধৈর্য ধরা উচিত,</p>
<p class="gatha">কেন আমি কর্মাদিতে দিচ্ছি শ্রম ত্বরিত?’</p>
<p class="bodytext">এই রূপ উক্ত হলে মুণ্ডরাজা আয়ুষ্মান নারদ ভন্তেকে এরূপ বললেন :</p>
<p class="bodytext">“ভন্তে, এই ধর্মপর্যায়ের কী নাম?”</p>
<p class="bodytext">“মহারাজ, এই ধর্মপর্যায়ের নাম হচ্ছে শোকশল্য উৎপাদন।” </p>
<p class="bodytext">“নিঃসন্দেহে, ভন্তে, শোকশল্য উৎপাটন, ভন্তে, এই ধর্মপর্যায় শ্রবণ করে আমার শোকশল্য প্রহীন হয়েছে।”</p>
<p class="bodytext">অনন্তর মুণ্ডরাজা কোষাধ্যক্ষ পিয়ককে বললেন, “তাহলে, সৌম্য পিয়ক, ভদ্রাদেবীর শরীরকে দাহ কর এবং স্মৃতিস্তূপ তৈরি কর। এখন হতে আমরা স্নান করব, পরিমর্দন করব, আহার গ্রহণ করব এবং কর্মাদিতে নিযুক্ত হবো।”</p>
<p class="centered">নারদ সূত্র সমাপ্ত।</p>
<p class="centered">মুণ্ডরাজ বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">গ্রহণীয়, সৎপুরুষ ও ইষ্ট, মনাপদায়ী,</p>
<p class="gatha">পুণ্যফল, সম্পদ, ধন, অলভ্য বিষাদি,</p>
<p class="gatha">অষ্টসহ কোশল, নারদ হলো বিবৃত,</p>
<p class="gatha">দশে মিলে মুণ্ডরাজ বর্গ হলো সমাপ্ত।</p>
<p class="centered">প্রথম পঞ্চাশক সমাপ্ত।</p>
<br clear="all" style="page-break-before:always">
<p class="bodytext">&nbsp;</p>
<p class="chaphead">২. দ্বিতীয় পঞ্চাশক</p></div>
<h1 class="chapter">(৬) ১. নীবরণ বর্গ</h1>
<div class="chaptxt">
<h3 class="subhead">১. আবরণ সূত্র</h3>
<p class="bodytext">৫১.১. আমার দ্বারা এরূপ শ্রুত হয়েছে, একসময় ভগবান শ্রাবস্তীর অনাথপিণ্ডিক নির্মিত জেতবন আরামে অবস্থান করছিলেন। তথায় ভগবান সমবেত ভিক্ষুদের ‘হে ভিক্ষুগণ,’ বলে আহ্বান করলেন। ‘হ্যাঁ ভন্তে’ বলে ভিক্ষুগণ প্রত্যুত্তর দিলেন। ভগবান এরূপ বললেন :</p>
<p class="bodytext">২. “হে ভিক্ষুগণ, এই পাঁচ প্রকার আবরণ-নীবরণ যা চিত্তের উপর আরূঢ় হয় এবং প্রজ্ঞাকে দুর্বলতর করে। পঞ্চ কী কী? যথা : </p>
<p class="bodytext">৩. ভিক্ষুগণ, কামচ্ছন্দরূপ আবরণ-নীবরণ চিত্তের উপর আরূঢ় হয় এবং প্রজ্ঞাকে দুর্বল করে; ব্যাপাদ রূপ আবরণ-নীবরণ চিত্তের উপর আরূঢ় হয় এবং প্রজ্ঞাকে দুর্বল করে; আলস্য-তন্দ্রারূপ আবরণ-নীবরণ চিত্তের উপর আরূঢ় হয় এবং প্রজ্ঞাকে দুর্বল করে; ঔদ্ধত্য-কৌকৃত্যরূপ আবরণ-নীবরণ চিত্তের উপর আরূঢ় হয় এবং প্রজ্ঞাকে দুর্বল করে; বিচিকিৎসা বা সন্দেহরূপ আবরণ-নীবরণ চিত্তের উপর আরূঢ় হয় এবং প্রজ্ঞাকে দুর্বল করে। ভিক্ষুগণ, এই পাঁচ প্রকার আবরণ-নীবরণ যা চিত্তের উপর আরূঢ় হয় এবং প্রজ্ঞাকে দুর্বল করে।</p>
<p class="bodytext">৪. ভিক্ষুগণ, চিত্তের উপর আরূঢ় ও প্রজ্ঞাকে দুর্বলকারী এই পঞ্চবিধ আবরণ-নীবরণ হতে যে ভিক্ষু মুক্ত নহে; সে বলহীন ও দুর্বল প্রজ্ঞাসম্পন্ন হয়ে আত্মহিত করবে, পরহিত করবে কিংবা উভয় হিতে প্রতিপন্ন হবে এবং লোকোত্তর ধর্ম তথা অর্হত্ত্বজ্ঞান দর্শন করবে, তা অসম্ভব। যেমন, ভিক্ষুগণ, পর্বত হতে সৃষ্ট নদী দূরগামী, স্রোতস্বিনী এবং হরণকারীনি হয়। তথায় যদি কোনো ব্যক্তি জলস্রোতের মুখ উভয় পার্শ্ব হতে (লাঙ্গল দ্বারা) খনন করে; তাহলে ভিক্ষুগণ, জলস্রোত মধ্য নদীতে  বিক্ষিপ্ত হবে, ছড়িয়ে পড়বে, পার্শ্ব পরিবর্তিত হবে, তা দূরগামী হবে না, স্রোতের বেগ কমে যাবে এবং অন্য কিছু ভাসিয়ে নিয়ে যেতে অক্ষম হবে। ঠিক সেরূপেই, ভিক্ষুগণ, চিত্তের উপর আরূঢ় ও প্রজ্ঞাকে দুর্বলকারী এই পঞ্চবিধ আবরণ-নীবরণ হতে যে ভিক্ষু মুক্ত নহে; সে বলহীন ও দুর্বল প্রজ্ঞাসম্পন্ন হয়ে আত্মহিত করবে, পরহিত করবে কিংবা উভয় হিতে প্রতিপন্ন হবে এবং লোকোত্তর ধর্ম তথা অর্হত্ত্বজ্ঞান দর্শন করবে, তা অসম্ভব।</p>
<p class="bodytext">ভিক্ষুগণ, চিত্তের উপর আরূঢ় ও প্রজ্ঞাকে দুর্বলকারী এই পঞ্চবিধ আবরণ-নীবরণ হতে যে ভিক্ষু মুক্ত, সে বলবতী প্রজ্ঞাসম্পন্ন হয়ে আত্মহিত করবে, পরহিত করবে, কিংবা উভয় হিতে প্রত্পিন্ন হবে এবং লোকোত্তর ধর্ম তথা অর্হত্ত্বজ্ঞান দর্শন করবে, তা সম্ভব। যেমন, ভিক্ষুগণ, পর্বত হতে সৃষ্টি নদী দূরগামী, স্রোতস্বিনী এবং হরণকারীনি হয়। তথায় যদি কোনো ব্যক্তি জলস্রোতের মুখ উভয় পার্শ্ব হতে আবৃত করে; তাহলে, ভিক্ষুগণ, জলস্রোত মধ্য নদীতে  বিক্ষিপ্ত হবে না, ছড়িয়ে পড়বে না, পার্শ্ব পরিবর্তিত হবে না, তা দূরগামী, স্রোতস্বিনী এবং হরনকারীনি হবে। ঠিক সেরূপে, ভিক্ষুগণ, চিত্তের উপর আরূঢ় ও প্রজ্ঞাকে দুর্বলকারী এই পঞ্চবিধ আবরণ-নীবরণ হতে যে ভিক্ষু মুক্ত, সে বলবতী প্রজ্ঞাসম্পন্ন হয়ে আত্মহিত করবে, পরহিত করবে, কিংবা উভয় হিতে প্রত্পিন্ন হবে এবং লোকোত্তর ধর্ম তথা অর্হত্ত্বজ্ঞান দর্শন করবে, তা সম্ভব।”</p>
<p class="centered">আবরণ সূত্র সমাপ্ত।</p>
<h3 class="subhead">২. অকুশলরাশি সূত্র</h3>
<p class="bodytext">৫২.১. “হে ভিক্ষুগণ, পঞ্চ নীবরণের প্রতি মন্তব্য করার সময় একজন যথার্থই বলে যে ‘ইহা অকুশলরাশি।’ প্রকৃতপক্ষে, ভিক্ষুগণ, সম্পূর্ণ অকুশলরাশি হচ্ছে এই পঞ্চ নীবরণ।</p>
<p class="bodytext">২. সেই পঞ্চ কী কী? যথা : কামচ্ছন্দ নীবরণ, ব্যাপাদ নীবরণ, আলস্য-তন্দ্রা নীবরণ, ঔদ্ধত্য-কৌকৃত্য নীবরণ এবং বিচিকিৎসা নীবরণ।</p>
<p class="bodytext">ভিক্ষুগণ, পঞ্চ নীবরণের প্রতি মন্তব্য করার সময় একজন যথার্থই বলে যে ‘ইহা অকুশলরাশি।’ প্রকৃতপক্ষে, ভিক্ষুগণ, সম্পূর্ণ অকুশলরাশি হচ্ছে এই পঞ্চ নীবরণ।”</p>
<p class="centered">অকুশলরাশি সূত্র সমাপ্ত।</p>
<h3 class="subhead">৩. প্রধানের অঙ্গ সূত্র</h3>
<p class="bodytext">৫৩.১. “হে ভিক্ষুগণ, এই পাঁচ প্রকার হচ্ছে প্রধান বা প্রচেষ্টার অঙ্গ। পাঁচ প্রকার কী কী? যথা : </p>
<p class="bodytext">এক্ষেত্রে ভিক্ষুগণ, ভিক্ষু শ্রদ্ধাবান হয়। সে তথাগতের বোধি বা পরম জ্ঞানের প্রতি আস্থাশীল হয়, ‘ইনি সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা, বুদ্ধ ভগবান।’</p>
<p class="bodytext">সে নীরোগ ও দুঃখহীন হয়, হজম শক্তিসম্পন্ন হয় এবং অত্যধিক শীতোষ্ণ নহে অধিকন্তু মধ্যম শীতোষ্ণ হয়।</p>
<p class="bodytext">সে শঠতাহীন এবং অমায়াবী হয়। এবং শাস্তা কিংবা বিজ্ঞ সব্রহ্মচারীদের নিকট নিজেকে যথাযথরূপে প্রকাশ করে। </p>
<p class="bodytext">সে আরব্ধবীর্য বা উদ্যোগী হয়, অকুশলধর্ম প্রহাণের ও কুশলধর্ম অর্জনের জন্য শক্তিমান, দৃঢ়পরাক্রমী এবং কুশলধর্মসমূহে লক্ষ্যভ্রষ্ট না হয়ে অবস্থান করে।</p>
<p class="bodytext">সে প্রজ্ঞাবান হয়। উদয়-বিলয় জ্ঞানসম্পন্ন হয় এবং সম্যকরূপে দুঃখক্ষয়গামীনি আর্যোচিত নির্বেদ (তীক্ষ্ণ) জ্ঞানসম্পন্ন হয়। ভিক্ষুগণ, এই পাঁচ প্রকার হচ্ছে প্রচেষ্টার অঙ্গ।”</p>
<p class="centered">প্রধানের অঙ্গ সূত্র সমাপ্ত।</p>
<h3 class="subhead">৪. সময় সূত্র</h3>
<p class="bodytext">৫৪.১. “হে ভিক্ষুগণ, এই পাঁচ প্রকার হচ্ছে প্রচেষ্টা করার জন্য অসময়। পঞ্চ কী কী? যথা : এক্ষেত্রে ভিক্ষুগণ, ভিক্ষু জীর্ণ ও জরায় পরাভূত হয়। ভিক্ষুগণ, ইহা হচ্ছে প্রচেষ্টা করার জন্য প্রথম অসময়।</p>
<p class="bodytext">পুনশ্চ, ভিক্ষুগণ, ভিক্ষু ব্যাধিগ্রস্ত এবং ব্যাধি দ্বারা পরাভূত হয়। ভিক্ষুগণ, ইহা হচ্ছে প্রচেষ্টা করার জন্য দ্বিতীয় অসময়।</p>
<p class="bodytext">পুনশ্চ, ভিক্ষুগণ, দুর্ভিক্ষ হয়। শস্য মন্দা হয়, পিণ্ড লাভ করাও কঠিন হয়। এবং উঞ্ছাবৃত্তির<span class="ftnRef">[42]</span> মাধ্যমে জীবনধারণ করাও দুষ্কর হয়। ভিক্ষুগণ, ইহা হচ্ছে প্রচেষ্টা করার জন্য তৃতীয় অসময়।</p>
<p class="bodytext">পুনশ্চ, ভিক্ষুগণ, দস্যুদের আক্রমণে ভয় উৎপন্ন হয় এবং রাজবাসী তাই তাদের যানে আরূঢ় হয়ে অন্যত্র গমন করে। ভিক্ষুগণ, ইহা হচ্ছে প্রচেষ্টা করার জন্য চতুর্থ অসময়।</p>
<p class="bodytext">পুনশ্চ, ভিক্ষুগণ, সংঘ ভিন্ন হয়। সংঘ ভিন্ন হওয়ায় একে অপরকে আক্রোশ করে, পরিভাষণ বা নিন্দা করে, অবরোধ করে এবং পরস্পর পরস্পরকে পরিত্যাগ করে। সেহেতু অপ্রসন্নরা প্রসাদিত হয় না এবং প্রসন্নদের কারও কারও মনে বিপরীতভাব উৎপন্ন হয়। ভিক্ষুগণ, ইহা হচ্ছে প্রচেষ্টা করার জন্য পঞ্চম অসময়। ভিক্ষুগণ, এই পাঁচ প্রকার হচ্ছে প্রচেষ্টা করার জন্য অসময়।</p>
<p class="bodytext">২. হে ভিক্ষুগণ, এই পাঁচ প্রকার হচ্ছে বীর্যারম্ভ বা প্রচেষ্টা করার জন্য উপযুক্ত সময়। পঞ্চ কী কী? যথা : </p>
<p class="bodytext">এক্ষেত্রে ভিক্ষুগণ, ভিক্ষু বালক হয়, পূর্ণ যুবক, কালকেশধারী, উত্তম যৌবনে সমৃদ্ধ এবং যৌবনের প্রথম বয়সে উপনীত হয়। ভিক্ষুগণ, ইহা হচ্ছে প্রচেষ্টা করার জন্য প্রথম সময়।</p>
<p class="bodytext">পুনশ্চ, ভিক্ষুগণ, ভিক্ষু নীরোগী ও অল্পাতঙ্ক হয়, হজমশক্তিসম্পন্ন হয় এবং অত্যধিক শীতোষ্ণ নহে, অধিকন্তু মধ্যম শীতোষ্ণে প্রধানক্ষম (অধিক সহনশীল) হয়। ভিক্ষুগণ, ইহা হচ্ছে প্রচেষ্টা করার জন্য দ্বিতীয় সময়।</p>
<p class="bodytext">পুনশ্চ, ভিক্ষুগণ, সুভিক্ষ হয়, সুশস্য হয়, পিণ্ডও সুলভ্য হয় এবং উঞ্ছাবৃত্তির মাধ্যমে জীবনধারণ সুখকর হয়। ভিক্ষুগণ, ইহা হচ্ছে প্রচেষ্টা করার জন্য তৃতীয় সময়।</p>
<p class="bodytext">পুনশ্চ, ভিক্ষুগণ, জনগণেরা একতাবদ্ধ হয়, প্রীতি-সম্ভাষণে রত হয়, অবিবাদের রত হয় এবং ক্ষীর ও জলের ন্যায় পরস্পর পরস্পরকে প্রিয়দৃষ্টিতে দেখে অবস্থান করে। ভিক্ষুগণ, ইহা হচ্ছে প্রচেষ্টা করার জন্য চতুর্থ সময়।</p>
<p class="bodytext">পুনশ্চ, ভিক্ষুগণ, সংঘ একতাবদ্ধ হয়, প্রীতি-সম্ভাষণে রত হয়, একই শিক্ষানুসারী হয়ে সুখে অবস্থান করে। ভিক্ষুগণ, সংঘের একতার দরুন একে অপরকে আক্রোশ করে না, পরিভাষণ করে না, অবরোধ করে না এবং পরস্পর পরস্পরকে পরিত্যাগও করে না। সেহেতু অপ্রসন্নরা প্রসাদিত হয় এবং প্রসন্নরাও অত্যধিক প্রসন্ন হয়। ভিক্ষুগণ, ইহা হচ্ছে প্রচেষ্টা করার জন্য পঞ্চম সময়। ভিক্ষুগণ, এই পাঁচ প্রকার হচ্ছে বীর্যারম্ভ বা প্রচেষ্টা করার জন্য উপযুক্ত সময়।”</p>
<p class="centered">সময় সূত্র সমাপ্ত।</p>
<h3 class="subhead">৫. মাতাপুত্র সূত্র</h3>
<p class="bodytext">৫৫.১. একসময় ভগবান শ্রাবস্তীর নিকটস্থ জেতবনে অনাথপিণ্ডিক কর্তৃক নির্মিত আরামে অবস্থান করছিলেন। সেই সময়ে ভিক্ষুণী এবং ভিক্ষুরূপে মাতা ও পুত্র শ্রাবস্তীতে বর্ষাবাস উদ্&zwnj;যাপন করছিলেন। তারা একে অপরকে সর্বদা দর্শনকামী ছিলেন। মাতাও পুত্রকে সর্বদা দর্শনকামী ছিলেন; পুত্রও মাতাকে সদা দর্শনকামী ছিলেন। এভাবে একে অপরকে সর্বদা দর্শনহেতু সংসর্গ সৃষ্টি হলো। সংসর্গ হতে বিশ্বাস, বিশ্বাস হতে অনুরাগ উৎপন্ন হলো। তারা প্রেমাসক্ত চিত্ত হয়ে শিক্ষা ত্যাগ না করে দুর্বলতা সুস্পষ্টভাবে প্রকাশ করে মৈথুনধর্মে রত হলেন।</p>
<p class="bodytext">অতঃপর ভিক্ষুরা যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপার্শ্বে উপবিষ্ট সেই ভিক্ষুরা ভগবানকে এরূপ বললেন, “এখানে, ভন্তে, ভিক্ষুণী এবং ভিক্ষুরূপে মাতা ও পুত্র শ্রাবস্তীতে বর্ষাবাস উদ্&zwnj;যাপন করছিলেন। তারা একে অপরকে সর্বদা দর্শনকামী ছিলেন। মাতাও পুত্রকে সর্বদা দর্শনকামী ছিলেন; পুত্রও মাতাকে সদা দর্শনকামী ছিলেন। এভাবে একে অপরকে সর্বদা দর্শনহেতু সংসর্গ সৃষ্টি হলো। সংসর্গ হতে বিশ্বাস, বিশ্বাস হতে অনুরাগ উৎপন্ন হলো। তারা প্রেমাসক্ত চিত্ত হয়ে শিক্ষা ত্যাগ না করে দুর্বলতা সুস্পষ্টভাবে প্রকাশ করে মৈথুনধর্মে রত হলেন।”</p>
<p class="bodytext">“কী কারণে, ভিক্ষুগণ, সেই মোঘপুরুষ মনে করতে পারল যে ‘মাতা পুত্রেতে অনুরক্ত হবে না এবং পুত্রও মাতার প্রতি অনুরক্ত হবে না?’ ভিক্ষুগণ, আমি অন্য এক রূপও দেখছি না, যা এরূপ প্রলোভনকারী, কমনীয়, আসক্তিকারক, বন্ধনকারী, মোহাচ্ছন্নকারী এবং অনুত্তর যোগক্ষেম অধিগমের জন্য অন্তরায়কর, যা হচ্ছে স্ত্রীরূপ। ভিক্ষুগণ, সত্ত্বগণ স্ত্রীরূপের প্রতি কামান্ধ, আকুল আকাঙ্ক্ষী, গ্রথিত, মূর্ছিত ও সংশ্লিষ্ট হয়। তারা স্ত্রী রূপের প্রতি অনুরক্ততার দরুন দীর্ঘদিন ধরে অনুশোচনা করে।</p>
<p class="bodytext">ভিক্ষুগণ, আমি অন্য এক শব্দও দেখছি না, যা এরূপ প্রলোভনকারী, কমনীয়, আসক্তিকারক, বন্ধনকারী, মোহাচ্ছন্নকারী এবং অনুত্তর যোগক্ষেম অধিগমের জন্য অন্তরায়কর, যা হচ্ছে স্ত্রী শব্দ। ভিক্ষুগণ, সত্ত্বগণ স্ত্রী শব্দের প্রতি কামান্ধ, আকুল আকাঙ্ক্ষী, গ্রথিত, মূর্ছিত ও সংশ্লিষ্ট হয়। তারা স্ত্রী শব্দের প্রতি অনুরক্ততার দরুন দীর্ঘদিন ধরে অনুশোচনা করে।</p>
<p class="bodytext">ভিক্ষুগণ, আমি অন্য এক গন্ধও দেখছি না, যা এরূপ প্রলোভনকারী, কমনীয়, আসক্তিকারক, বন্ধনকারী, মোহাচ্ছন্নকারী এবং অনুত্তর যোগক্ষেম অধিগমের জন্য অন্তরায়কর, যা হচ্ছে স্ত্রী গন্ধ। ভিক্ষুগণ, সত্ত্বগণ স্ত্রী গন্ধের প্রতি কামান্ধ, আকুল আকাঙ্ক্ষী, গ্রথিত, মূর্ছিত ও সংশ্লিষ্ট হয়। তারা স্ত্রী গন্ধের প্রতি অনুরক্ততার দরুন দীর্ঘদিন ধরে অনুশোচনা করে।</p>
<p class="bodytext">ভিক্ষুগণ, আমি অন্য এক রসও দেখছি না, যা এরূপ প্রলোভনকারী, কমনীয়, আসক্তিকারক, বন্ধনকারী, মোহাচ্ছন্নকারী এবং অনুত্তর যোগক্ষেম অধিগমের জন্য অন্তরায়কর, যা হচ্ছে স্ত্রী রস। ভিক্ষুগণ, সত্ত্বগণ স্ত্রী রসের প্রতি কামান্ধ, আকুল আকাঙ্ক্ষী, গ্রথিত, মূর্ছিত ও সংশ্লিষ্ট হয়। তারা স্ত্রী রসের প্রতি অনুরক্ততার দরুন দীর্ঘদিন ধরে অনুশোচনা করে।</p>
<p class="bodytext">ভিক্ষুগণ, আমি অন্য এক স্পর্শও দেখছি না, যা এরূপ প্রলোভনকারী, কমনীয়, আসক্তিকারক, বন্ধনকারী, মোহাচ্ছন্নকারী এবং অনুত্তর যোগক্ষেম অধিগমের জন্য অন্তরায়কর, যা হচ্ছে স্ত্রী স্পর্শ। ভিক্ষুগণ, সত্ত্বগণ স্ত্রী স্পর্শের প্রতি কামান্ধ, আকুল আকাঙ্ক্ষী, গ্রথিত, মূর্ছিত ও সংশ্লিষ্ট হয়। তারা স্ত্রী স্পর্শের প্রতি অনুরক্ততার দরুন দীর্ঘদিন ধরে অনুশোচনা করে।</p>
<p class="bodytext">ভিক্ষুগণ, স্ত্রী গমনকালে পুরুষের চিত্তকে অভিভূত করে স্থিত হয়, স্থিত হওয়ার সময় পুরুষের চিত্তকে অভিভূত করে স্থিত হয়, উপবেশনকালে পুরুষের চিত্তকে অভিভূত করে স্থিত হয়, শয়নকালে পুরুষের চিত্তকে অভিভূত করে স্থিত হয়, হাসার সময় পুরুষের চিত্তকে অভিভূত করে স্থিত হয়, কথা বলার সময় পুরুষের চিত্তকে অভিভূত করে স্থিত হয়, গান গাওয়ার সময় পুরুষের চিত্তকে অভিভূত করে স্থিত হয়, রোদনকালে পুরুষের চিত্তকে অভিভূত করে স্থিত হয়, উদ্ঘাতিত (আহত) হওয়ার সময় পুরুষের চিত্তকে অভিভূত করে স্থিত হয়; কিংবা মুত্যুকালে পুরুষের চিত্তকে অভিভূত করে স্থিত হয়। ভিক্ষুগণ, মন্তব্য করার সময় একজন যথাযর্থই বলে যে ‘ইহা সম্পূর্ণই মারের পাশ (ফাঁদ)’ সত্যিই হে ভিক্ষুগণ, একজন মাতৃজাতির প্রতি মন্তব্য করার সময় যথাযর্থই বলে যে ‘ইহা সম্পূর্ণ মারের পাশ।’</p>
<p class="gatha">“অসিধারীর সাথে হও আলাপ রত;</p>
<p class="gatha">ভয়ানক পিশাচকে কর প্রশ্ন সতত।</p>
<p class="gatha">দংশনে মৃত্যু সদা নিশ্চিত যে সাপে;</p>
<p class="gatha">নির্ভয়ে উপবিষ্ট হও তারই পাশেতে।</p>
<p class="gatha">তবুও করো না বাক্য, ভাষণ দীর্ঘক্ষণ;</p>
<p class="gatha">একাকী নারীর সাথে, শূন্যস্থানে অনুক্ষণ।</p>
<p class="gatha">চিত্তের সমাধিভাব ও শান্ত একাগ্রতা;</p>
<p class="gatha">অলব্ধ এখনো যার চিত্তে আছে অস্থিরতা,</p>
<p class="gatha">অপলক দৃষ্টি, হাসি আর আলাপ সুমধুর;</p>
<p class="gatha">অসংলগ্ন বস্ত্রে দেখে, আবিষ্ট হয় সে মূঢ়।</p>
<p class="gatha">আহত আর মৃত্যুরকালে স্ত্রীলোক যত;</p>
<p class="gatha">অসমাহিতের চিত্তকে করে অভিভূত।</p>
<p class="gatha">রূপ, শব্দ, গন্ধ, রস, স্পর্শ ও মনোময়;</p>
<p class="gatha">এই পঞ্চ কামগুণ, নারীতে দৃষ্ট হয়।</p>
<p class="gatha">কামরূপ স্রোত হতেই, হয় তা প্রসূত;</p>
<p class="gatha">সত্ত্বগণ সদা তাই, কামে অপরিজ্ঞাত।</p>
<p class="gatha">পূর্বে সম্পাদিত যা, হয়েছে এর সংসারে;</p>
<p class="gatha">চক্রের ন্যায় পায় গতি তা, ভব-ভবান্তরে।</p>
<p class="gatha">কামাদি পরিজ্ঞাত হয়ে কামহীন যারা;</p>
<p class="gatha">অকুতোভয়ী সদা তাই, ত্রাসহীন তারা।</p>
<p class="gatha">আসবরাশি হয় তাদের, বিনাশ প্রাপ্ত;</p>
<p class="gatha">পারগত জগতে তারা, মারপাশ মুক্ত।”</p>
<p class="centered">মাতা-পুত্র সূত্র সমাপ্ত।</p>
<h3 class="subhead">৬. উপাধ্যায় সূত্র</h3>
<p class="bodytext">৫৬.১. অনন্তর জনৈক ভিক্ষু যেখানে নিজ উপধ্যায় সেখানে উপস্থিত হলেন। উপস্থিত হয়ে নিজ উপাধ্যায়কে এরূপ বললেন, “ভন্তে, বর্তমানে আমার কায়ে গুরুভাব উৎপন্ন হয়েছে। দিক-অনুদিক আমার দ্বারা দৃষ্ট নহে। ধর্মাদিও আমার নিকট প্রতিভাত নয়। আলস্য-তন্দ্রা আমার চিত্তকে অভিভূত করে স্থিত হয়। আমি নিরানন্দ মনে ব্রহ্মচর্য উদ্&zwnj;যাপন করছি এবং ধর্মসমূহে আমার বিচিকিৎসা (সন্দেহ) আছে।”</p>
<p class="bodytext">অতঃপর সেই ভিক্ষু তার সহবিহারী ভিক্ষুকে নিয়ে যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে এরূপ বললেন, “ভন্তে, এই ভিক্ষু আমাকে এরূপ বললেন যে, ‘ভন্তে, বর্তমানে আমার কায়ে গুরুভাব উৎপন্ন হয়েছে। দিক-অনুদিক আমার দ্বারা দৃষ্ট নহে। ধর্মাদিও আমার নিকট প্রতিভাত নয়। আলস্য-তন্দ্রা আমার চিত্তকে অভিভূত করে স্থিত হয়। আমি নিরানন্দ মনে ব্রহ্মচর্য উদ্&zwnj;যাপন করছি এবং ধর্মসমূহে আমার বিচিকিৎসা (সন্দেহ)আছে।’”</p>
<p class="bodytext">(বুদ্ধ বললেন,) “ইহা তদ্রূপই, যখন ভিক্ষু ইন্দ্রিয়াদি রক্ষণে অগুপ্তদ্বার হয়, ভোজনে অমাত্রাজ্ঞ হয়, জাগরণে অননুযুক্ত হয়, কুশলধর্মসমূহ দর্শন করে না এবং রাত্রির পূর্বে ও পরে বোধিপক্ষীয় ধর্মরূপ ধ্যানে আত্মনিয়োগ না করে অবস্থান করে, তখন তার কায়ে গুরুভাব উৎপন্ন হয়। দিক-অনুদিক দৃষ্ট হয় না। ধর্মসমূহও তার নিকট প্রতিভাত হয় না। আলস্য-তন্দ্রা তার চিত্তকে অভিভূত করে স্থিত হয়। সে উৎকন্ঠিত হয়ে ব্রহ্মচর্য পালন করে এবং ধর্মসমূহে তার বিচিকিৎসা উৎপন্ন হয়।</p>
<p class="bodytext">তদ্ধেতু ভিক্ষু, তোমার এইরূপ শিক্ষা করা কর্তব্য যে ‘আমি ইন্দ্রিয়াদি রক্ষণে গুপ্তদ্বার হবো, ভোজনে মাত্রাজ্ঞ হবো, জাগরণে অনুযুক্ত হবো, কুশলধর্মসমূহ দর্শনকারী হবো এবং রাত্রির পূর্বে ও পরে বোধিপক্ষীয় ধর্মরূপ ধ্যানে আত্মনিয়োগ করে অবস্থান করব।’ ভিক্ষু, তোমার এইরূপই শিক্ষা করা কর্তব্য।”</p>
<p class="bodytext">২. অতঃপর সেই ভিক্ষু ভগবানের নিকট এরূপ উপদেশ দ্বারা অনুপ্রাণিত হয়ে আসন হতে উঠে ভগবানকে অভিবাদন করে প্রদক্ষিণপূর্বক প্রস্থান করলেন। তার পর সেই ভিক্ষু একাকী, নিরালায় অপ্রমত্তভাবে উদ্যমের সাথে তন্ময় চিত্তে শ্রমণধর্ম পালনে নিরত হয়ে অচিরেই যে কারণে কুলপুত্রেরা আগার ত্যাগ করে সম্যকরূপে অনাগারিকভাবে প্রব্রজিত হয়, সেই ব্রহ্মচর্যের অনুত্তর পর্যাবসান ইহজীবনে স্বয়ং অভিজ্ঞা দ্বারা সাক্ষাৎ করে এবং সমপ্রাপ্ত হয়ে বাস করতে লাগলেন। জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে এবং পুনর্জন্ম গ্রহণের জন্য আর যে কিছু বাকি রইল না তা তিনি বিশেষরূপে জ্ঞাত হলেন। সেই আয়ুষ্মানও একজন অর্হত্ত্বফললাভী হলেন।</p>
<p class="bodytext">অনন্তর সেই অর্হত্ত্বপ্রাপ্ত ভিক্ষু নিজ উপাধ্যায়ের নিকট উপস্থিত হলেন। উপস্থিত হয়ে উপাধ্যায়কে এরূপ বললেন, “ভন্তে, বর্তমানে আমার কায়ে গুরুভাব উৎপন্ন হয় না। দিক-অনুদিক আমার দ্বারা দৃষ্ট। ধর্মাদিও আমার নিকট প্রতিভাত হয়। আলস্য-তন্দ্রা আমার চিত্তকে অভিভূত করে স্থিত হতে পারে না। আমি প্রফুল্ল মনে ব্রহ্মচর্য উদ্&zwnj;যাপন করছি এবং ধর্মসমূহে আমার বিচিকিৎসা নাই।”</p>
<p class="bodytext">অতঃপর তার উপাধ্যায় তাকে সাথে নিয়ে যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবান করে একপাশে উপবেশন করলেন। একপাশে উপবিষ্ট সেই ভিক্ষুটি ভগবানকে এরূপ বললেন, “ভন্তে, এই ভিক্ষু আমাকে এরূপ বললেন যে ‘ভন্তে, বর্তমানে আমার কায়ে গুরুভাব উৎপন্ন হয় না। দিক-অনুদিক আমার দ্বারা দৃষ্ট। ধর্মাদিও আমার নিকট প্রতিভাত হয়। আলস্য-তন্দ্রা আমার চিত্তকে অভিভূত করে স্থিত হতে পারে না। আমি প্রফুল্ল মনে ব্রহ্মচর্য উদ্&zwnj;যাপন করছি এবং ধর্মসমূহে আমার বিচিকিৎসা নাই।’”</p>
<p class="bodytext">(অতঃপর বুদ্ধ বললেন) “ইহা তদ্রূপই, যখন ভিক্ষু ইন্দ্রিয়াদি রক্ষণে গুপ্তদ্বার হয়, ভোজনে মাত্রাজ্ঞ হয়, জাগরণে অনুযুক্ত হয়, কুশলধর্মসমূহ দর্শন করে এবং রাত্রির পূর্বে ও পরে বোধিপক্ষীয় ধর্মরূপ ধ্যানে আত্মনিয়োগ করে অবস্থান করে, তখন তার কায়ে গুরুভাব উৎপন্ন হয় না। দিক-অনুদিক দৃষ্ট হয়। ধর্মসমূহও তার নিকট প্রতিভাত হয়। আলস্য-তন্দ্রা তার চিত্তকে অভিভূত করে স্থিত হতে পারে না। সে প্রফুল্ল মনে ব্রহ্মচর্য পালন করে এবং ধর্মসমূহে তার বিচিকিৎসা থাকে না। </p>
<p class="bodytext">তদ্ধেতু, হে ভিক্ষুগণ, তোমাদের এরূপ শিক্ষা করা কর্তব্য যে ‘আমরা ইন্দ্রিয়াদি রক্ষণে গুপ্তদ্বার হবো, ভোজনে মাত্রাজ্ঞ হবো, জাগরণে অনুযুক্ত হবো, কুশলধর্মসমূহ দর্শনকারী হবো এবং রাত্রির পূর্বে ও পরে বোধিপক্ষীয় ধর্মরূপ ধ্যানে আত্মনিয়োগ করে অবস্থান করব।’ ভিক্ষুগণ, তোমাদের এইরূপই শিক্ষা করা কর্তব্য।”</p>
<p class="centered">উপাধ্যায় সূত্র সমাপ্ত।</p>
<h3 class="subhead">৭. বারংবার প্রত্যবেক্ষণীয় বিষয় সূত্র</h3>
<p class="bodytext">৫৭.১. “হে ভিক্ষুগণ, স্ত্রী-পুরুষ, গৃহী এবং প্রব্রজিতের পাঁচটি বিষয় সর্বদা প্রত্যবেক্ষণ করা উচিত। সেই পঞ্চ কী কী? যথা : </p>
<p class="bodytext">২. ‘আমি জরাধর্মশীল (নিয়তক্ষয়শীল), জরাধর্ম হতে আমি মুক্ত নই।’ ইহা স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা উচিত।</p>
<p class="bodytext">‘আমি ব্যাধিধর্মশীল। ব্যাধিধর্ম হতে আমি মুক্ত নই।’ ইহা স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা উচিত। ‘আমি মরণধর্মশীল, মৃত্যু হতে আমি মুক্ত নই।’ ইহা স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা উচিত।</p>
<p class="bodytext">‘আমার যে-সকল প্রিয় এবং মনোজ্ঞ আছে তা সবই অনিত্য এবং বিচ্ছেদশীল।’ ইহা স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা উচিত।</p>
<p class="bodytext">‘কর্মই নিজের, আপন কর্মই পরিণতি বা ফলের জন্য দায়ী, কর্মই পুনর্জন্ম ধারণের আদি কারণ, কর্মই বন্ধু এবং কর্মই শরণ। আমি কল্যাণ কিংবা পাপ যে কর্মই সম্পাদন করব; সেই কর্মের ফল বা পরিণতিরই ভাগী হবো।’ ইহা স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা উচিত।</p>
<p class="bodytext">৩. ভিক্ষুগণ, কোন অর্থবশে, কী কারণে স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি জরাধর্মশীল, জরাধর্ম হতে আমি মুক্ত নই?’</p>
<p class="bodytext">ভিক্ষুগণ, সত্ত্বগণের যৌবনে যৌবনমদ বা যৌবনের অহংকার (গর্ব) থাকে। যে মদে প্রমত্ত হয়ে তারা কায়িক, বাচনিক এবং মানসিক অন্যায় কর্ম সম্পাদন করে। তাই সেই বিষয়<span class="ftnRef">[43]</span> সর্বদা প্রত্যবেক্ষণ দরুন (সত্ত্বগণের) যৌবনে যৌবনমদ সর্বতোভাবে প্রহীন হয় অথবা ক্ষীণ হয়। ভিক্ষুগণ, এই কারণেই, এই অর্থবশেই স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি জরাধর্মশীল, জরাধর্ম হতে আমি মুক্ত নই।’</p>
<p class="bodytext">পুনঃ ভিক্ষুগণ, কোন অর্থবশে, কী কারণে স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি ব্যাধিধর্মশীল, ব্যাধিধর্ম হতে আমি মুক্ত নই?’</p>
<p class="bodytext">ভিক্ষুগণ, সত্ত্বগণের আরোগ্যবশত অহংকার হয়। যে অহংকারে মত্ত হয়ে তারা কায়িক, বাচনিক এবং মানসিক অন্যায় কর্ম সম্পাদন করে। তাই সেই বিষয় সর্বদা প্রত্যবেক্ষণ দরুন (সত্ত্বগণের) আরোগ্যবশত অহংকার সম্পূর্ণরূপে প্রহীন হয় অথবা ক্ষীণ হয়। ভিক্ষুগণ, এই কারণেই, অর্থবশেই স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি ব্যাধিধর্মশীল, ব্যাধিধর্ম হতে আমি মুক্ত নই।’</p>
<p class="bodytext">পুনঃ ভিক্ষুগণ, কোন অর্থবশে, কী কারণে স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি মরণধর্মশীল, মরণধর্ম হতে আমি মুক্ত নই?’</p>
<p class="bodytext">ভিক্ষুগণ, সত্ত্বগণের পূর্ণজীবন লাভের দরুন অহংকার উৎপন্ন হয়। যে অহংকারে মত্ত হয়ে তারা কায়িক, বাচনিক এবং মানসিক অন্যায় কর্ম সম্পাদন করে। তাই সেই বিষয় সর্বদা প্রত্যবেক্ষণ দরুন (সত্ত্বগণের) পূর্ণজীবন লাভহেতু উৎপন্ন অহংকার সর্বতোভাবে প্রহীন হয় অথবা ক্ষীণ হয়। ভিক্ষুগণ, এই কারণেই, অর্থবশেই স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমি মরণধর্মশীল, মরণধর্ম হতে আমি মুক্ত নই।’</p>
<p class="bodytext">পুনঃ ভিক্ষুগণ, কোন অর্থবশে, কী কারণে স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমার যে-সকল প্রিয় এবং মনোজ্ঞ আছে তা সবই অনিত্য এবং বিচ্ছেদশীল?’</p>
<p class="bodytext">ভিক্ষুগণ, সত্ত্বগণের প্রিয় এবং মনোজ্ঞ বিষয়েতে ছন্দরাগ (ইচ্ছামূলক অনুরাগ) আছে। যে অনুরাগের দ্বারা অনুরক্ত হয়ে তারা কায়িক, বাচনিক এবং মানসিক অন্যায় কর্ম সম্পাদন করে। তাই সেই বিষয় সর্বদা প্রত্যবেক্ষণ দরুন (সত্ত্বগণের) প্রিয় এবং মনোজ্ঞ বিষয়েতে ছন্দরাগ সর্বতোভাবে প্রহীন হয় অথবা ক্ষীণ হয়। ভিক্ষুগণ, এই কারণেই, অর্থবশেই স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘আমার যে-সকল প্রিয় এবং মনোজ্ঞ আছে তা সবই অনিত্য এবং বিচ্ছেদশীল।’ </p>
<p class="bodytext">পুনঃ ভিক্ষুগণ, কোন অর্থবশে, কী কারণে স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘কর্মই নিজের, আপন কর্মই পরিণতি বা ফলের জন্য দায়ী, কর্মই পুনর্জন্ম ধারণের আদি কারণ, কর্মই বন্ধু এবং কমই শরণ। আমি কল্যাণ কিংবা পাপ যেই কর্মই সম্পাদন করব; সেই কর্মের ফল বা পরিণতিরই ভাগী হবো?’</p>
<p class="bodytext">ভিক্ষুগণ, সত্ত্বগণের কায়িক, বাচনিক এবং মানসিক দুশ্চরিত্র বা অসদাচরণ আছে, তাই সেই বিষয় সর্বদা প্রত্যবেক্ষণ দরুন (সত্ত্বগণের) সর্বতোভাবে দুশ্চরিত্রাদি প্রহীন হয় অথবা ক্ষীণ হয়। ভিক্ষুগণ, এই কারণেই, অর্থবশেই স্ত্রী-পুরুষ, গৃহী এবং প্রব্রজিতের সর্বদা প্রত্যবেক্ষণ করা কর্তব্য যে, ‘কর্মই নিজের, আপন কর্মই পরিণতি বা ফলের জন্য দায়ী, কর্মই পুনর্জন্ম ধারণের আদি কারণ, কর্মই বন্ধু এবং কর্মই শরণ। আমি কল্যাণ কিংবা পাপ যেই কর্মই সম্পাদন করব; সেই কর্মের ফল বা পরিণতিরই ভাগী হবো।’</p>
<p class="bodytext">৪. ভিক্ষুগণ, সেই আর্যশ্রাবক এইরূপ বিবেচনা করে যে ‘শুধুমাত্র আমিই জরাধর্মশীল; জরাধর্ম হতে আমি মুক্ত নই, তা নহে। অধিকন্তু, যতদূর পর্যন্ত সত্ত্বগণের উপস্থিতি, গতি, চ্যুতি এবং পুনর্জন্ম, ততদূর পর্যন্ত সকল সত্ত্ব জরাধর্মশীল এবং জরাধর্ম হতে অবিমুক্ত। তার সেই বিষয় অবিচ্ছিন্নরূপে প্রত্যবেক্ষণ দরুন মার্গ উৎপন্ন হয়। সে সেই মার্গ অনুস্মরণ করে, তাতে মনোনিবেশ করে এবং বারংবার অনুশীলন করে। তার সেই মার্গ অনুস্মরণ, মনোনিবেশ এবং বহুলীকরণের দরুন সংযোজনাদি সম্পূর্ণরূপে প্রহীন হয় ও অনুশয়সমূহের বিলোপ সাধিত হয়।”</p>
<p class="bodytext">“হে ভিক্ষুগণ, সেই আর্যশ্রাবক এই রূপ বিবেচনা করে যে ‘শুধুমাত্র আমিই ব্যাধিধর্মশীল; ব্যাধিধর্ম হতে আমি মুক্ত নই, তা নহে। অধিকন্তু, যতদূর পর্যন্ত সত্ত্বগণের উপস্থিতি, গতি, চ্যুতি এবং পুনর্জন্ম, ততদূর পর্যন্ত সকল সত্ত্ব ব্যাধিধর্মশীল এবং ব্যাধিধর্ম হতে অবিমুক্ত তার সেই বিষয় অবিচ্ছিন্নরূপে প্রত্যবেক্ষণ দরুন মার্গ<span class="ftnRef">[44]</span> উৎপন্ন হয়। সে সেই মার্গ অনুস্মরণ করে, তাতে মনোনিবেশ করে এবং বারংবার অনুশীলন করে। তার সেই মার্গ অনুস্মরণ, মনোনিবেশ এবং বহুলীকরণের দরুন সংযোজনাদি সম্পূর্ণরূপে প্রহীন হয় ও অনুশয়সমূহের বিলোপ সাধিত হয়।</p>
<p class="bodytext">ভিক্ষুগণ, সেই আর্যশ্রাবক এইরূপ বিবেচনা করে যে ‘শুধুমাত্র আমিই মরণধর্মশীল, মরণধর্ম হতে আমি মুক্ত নই, তা নহে। অধিকন্তু, যতদূর পর্যন্ত সত্ত্বগণের উপস্থিতি, গতি, চ্যুতি এবং পুনর্জন্ম, ততদূর পর্যন্ত সকল সত্ত্ব মরণশীল এবং মরণধর্ম হতে অবিমুক্ত। তার সেই বিষয় অবিচ্ছিন্নরূপে প্রত্যবেক্ষণ দরুন মার্গ উৎপন্ন হয়। সে সেই মার্গ অনুস্মরণ করে, তাতে মনোনিবেশ করে এবং বারংবার অনুশীলন করে। তার সেই মার্গ অনুস্মরণ, মনোনিবেশ এবং বহুলীকরণের দরুন সংযোজনাদি সম্পূর্ণরূপে প্রহীন হয় ও অনুশয়সমূহের বিলোপ সাধিত হয়।</p>
<p class="bodytext">ভিক্ষুগণ, সেই আর্যশ্রাবক এইরূপ বিবেচনা করে যে ‘শুধুমাত্র আমার যে-সকল প্রিয় ও মনোজ্ঞ আছে তা সবই অনিত্য এবং বিচ্ছেদশীল, তা নহে। অধিকন্তু, যতদূর পর্যন্ত সত্ত্বগণের উপস্থিতি, গতি, চ্যুতি এবং পুনর্জন্ম, ততদূর পর্যন্ত সকল সত্ত্বের যে-সকল প্রিয় ও মনোজ্ঞ আছে তা সবই অনিত্য এবং বিচ্ছেদশীল।’ তার সেই বিষয় অবিচ্ছিন্নরূপে প্রত্যবেক্ষণ দরুন মার্গ উৎপন্ন হয়। সে সেই মার্গ অনুস্মরণ করে, তাতে মনোনিবেশ করে এবং বারংবার অনুশীলন করে। তার সেই মার্গ অনুস্মরণ, মনোনিবেশ এবং বহুলীকরণের দরুন সংযোজনাদি সম্পূর্ণরূপে প্রহীন হয় ও অনুশয়সমূহের বিলোপ সাধিত হয়।</p>
<p class="bodytext">ভিক্ষুগণ, সেই আর্যশ্রাবক এইরূপ বিবেচনা করে যে ‘শুধুমাত্র আমার কর্মই নিজের আপন কর্মই পরিণতির জন্য দায়ী, কর্মই পুনর্জন্মের কারণ, কর্মই বন্ধু এবং কর্মই শরণ। আমি কল্যাণ কিংবা পাপ যেই কর্মই সম্পাদন করব; সেই কর্মেই পরিণতিরই ভাগী হবো-তা নহে। অধিকন্তু, যতদূর পর্যন্ত সত্ত্বগণের উপস্থিতি, গতি, চ্যুতি এবং পুনর্জন্ম, ততদূর পর্যন্ত সকল সত্ত্বের কর্মই নিজের, আপন কর্মই পরিণতির জন্য দায়ী, কর্মই পুনর্জন্মের কারণ, কর্মই বন্ধু এবং কর্মই শরণ।’ তার সেই বিষয় অবিচ্ছিন্নরূপে প্রত্যবেক্ষণ দরুন মার্গ উৎপন্ন হয়। সে সেই মার্গ অনুস্মরণ করে, তাতে মনোনিবেশ করে এবং বারংবার অনুশীলন করে। তার সেই মার্গ অনুস্মরণ, মনোনিবেশ এবং বহুলীকরণের দরুন সংযোজনাদি সম্পূর্ণরূপে প্রহীন হয় ও অনুশয়সমূহের বিলোপ সাধিত হয়।”</p>
<p class="gatha">ব্যাধি, জরা, আরও মরণধর্ম মিলে ত্রয়,</p>
<p class="gatha">পৃথগ্&zwnj;জনের নিকট তা ঘৃণ্য অতিশয়;</p>
<p class="gatha">সে ধর্মের হাতও ঘৃণ্য আমার মহাশয়,</p>
<p class="gatha">মম সদৃশ বিহারীর তা যথাযোগ্য নয়।</p>
<p class="gatha">উপধিহীন নিষ্কলুষ, আর্যধর্ম কান্ত,</p>
<p class="gatha">এরূপ বিহরণকালে হই তাতে বিজ্ঞাত;</p>
<p class="gatha">আরোগ্য, যৌবন, জীবিতরূপ অহংকার যত,</p>
<p class="gatha">অভিভূ তাতে আমি নৈষ্ক্রম্যে দেখে নিয়ত।</p>
<p class="gatha">উৎসাহ তাই আমার মাঝে করে বিহরণ,</p>
<p class="gatha">নির্বাণ যেন করিতে পারি আমি সন্দর্শন;</p>
<p class="gatha">সেহেতু এখন ভোগ্য সুখে নইতো নিমজ্জিত,</p>
<p class="gatha">ব্রহ্মচারী হয়ে হবো নির্বাণগামী সুদান্ত।”</p>
<p class="centered">বারংবার প্রত্যবেক্ষণীয় বিষয় সূত্র সমাপ্ত।</p>
<h3 class="subhead">৮. লিচ্ছবী কুমার সূত্র</h3>
<p class="bodytext">৫৮.১. একসময় ভগবান বৈশালীর নিকটস্থ মহাবনে কূটাগার শালায় অবস্থান করছিলেন। অনন্তর ভগবান পূর্বাহ্ণসময়ে চীবর পরিধানপূর্বক পাত্র-চীবর সাথে নিয়ে বৈশালীতে পিণ্ডচারণের উদ্দেশ্যে প্রবিষ্ট হলেন। বৈশালীতে পিণ্ডচারণ করে আহারকৃত্য সমাপনে মহাবনে প্রবেশ করে এক বৃক্ষতলে দিবাবিহারের নিমিত্ত উপবেশন করলেন।</p>
<p class="bodytext">সেই সময়ে বহুসংখ্যক লিচ্ছবী কুমার আরোপিত ধনু নিয়ে, শিকারী কুকুর দ্বারা পরিবৃত হয়ে মহাবনে ইতস্তত বিচরণ করতে করতে ভগবানকে এক বৃক্ষতলে উপবিষ্টাবস্থায় দেখলেন। ভগবানকে দেখে ধনুকসমূহ একপাশে রেখে কুকুরগুলোকে একপাশে যেতে দিয়ে যেখানে ভগবান সেখানে উপস্থিত হলেন। ভগবানের নিকট উপস্থিত হয়ে ভগবানকে অভিবাদনপূর্বক নিরবে নিরবে অঞ্জলিবদ্ধ হয়ে ভগবানকে সম্মান প্রদর্শন করতে লাগলেন।</p>
<p class="bodytext">২. সেই সময়ে মহানাম লিচ্ছবী মহাবনে ভ্রমণের উদ্দেশ্যে বিচরণ করতে করতে সেই লিচ্ছবী কুমারদের নিরবে নিরবে অঞ্জলিবদ্ধ হয়ে ভগবানকে সম্মান প্রদর্শন করতে দেখলেন। সেরূপ দেখে তিনি ভগবানের নিকট গেলেন। ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপার্শ্বে উপবিষ্ট মহানাম লিচ্ছবী আবেগোক্তি উচ্চারণ করলেন, “তারা বর্জি হবে! তারা বর্জি হবে!”</p>
<p class="bodytext">৩. “মহানাম, কী কারণে তুমি এরূপ বলছ, ‘তারা বর্জি হবে, তারা বর্জি হবে?”</p>
<p class="bodytext">“ভন্তে, এই লিচ্ছবী কুমারেরা চণ্ড, নির্দয় এবং লোভের বশবর্তী। অন্যান্য কুলবংশে প্রেরণোপযোগী উপহার; যথা : আখ, কুল, পিষ্টক (পিঠা), বটিকাকৃতির মিঠাই এবং বাতাসা; তৎসমস্তই লুট করে, লুট করে খায়। কুলস্ত্রী ও কুমারীদেরও পেছন হতে চাপড় মারে। তারাই এখন নিরবে নিরবে অঞ্জলিবদ্ধ হয়ে ভগবানকে সম্মান প্রদর্শন করছে।”</p>
<p class="bodytext">“মহানাম, যেকোনোও স্থানে কুলপুত্রের, কিংবা যৎপরোনাস্তিভাবে প্রতিনিধি বলে পরিগণিত ক্ষত্রিয় রাজার, অথবা রাজ্যস্থ ব্যক্তি যে পৈত্রিক সম্পত্তির উপর জীবনযাপন করে, কিংবা সেনাপ্রধানের অথবা গ্রামপ্রধানের, কিংবা সমাজপ্রধানের অথবা যারা কুলের মধ্যে পৃথক আধিপত্য করে, তাদের মধ্যে যদি পাঁচটি ধর্ম বিদ্যমান থাকে, তাহলে তাদের ক্রমোন্নতিই প্রত্যাশিত পরিহানি নহে। সেই পাঁচটি কী কী?</p>
<p class="bodytext">৪. “মহানাম, এক্ষেত্রে কুলপুত্র উত্থান-শক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে নিজ মাতাপিতাকে সম্মান করে, শ্রদ্ধা করে, মান্য করে এবং মর্যাদা প্রদান করে। তার মাতাপিতা সম্মান্বিত, শ্রদ্ধান্বিত, মানিত এবং পূজিত হয়ে কল্যাণচিত্তে তাকে এরূপ অনুকম্পা করে; যথা : ‘দীর্ঘজীবী হও এবং তোমার দীর্ঘজীবন সুরক্ষিত হোক।’ মহানাম, মাতাপিতার অনুকম্পাপ্রাপ্ত কুলপুত্রের ক্রমোন্নতিই প্রত্যাশিত পরিহানি নহে।</p>
<p class="bodytext">পুনশ্চ, মহানাম, এক্ষেত্রে কুলপুত্র উত্থান-শক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে নিজ পুত্র, স্ত্রী, দাস, শ্রমিক ও লোকদের সম্মান করে, শ্রদ্ধা করে, মান্য করে এবং মর্যাদা প্রদান করে। তার পুত্র, স্ত্রী, দাস, শ্রমিক ও লোকেরা সম্মান্বিত, শ্রদ্ধান্বিত, মানিত ও পূজিত হয়ে কল্যাণচিত্তে এরূপ অনুকম্পা করে; যথা : ‘দীর্ঘজীবী হোন এবং আপনার দীর্ঘজীবন সুরক্ষিত হোক।’ মহানাম, পুত্র-স্ত্রী, দাস, শ্রমিক ও লোকদের অনুকম্পাপ্রাপ্ত কুলপুত্রের ক্রমোন্নতিই প্রত্যাশিত পরিহানি নহে।</p>
<p class="bodytext">পুনশ্চ, মহানাম, এক্ষেত্রে কুলপুত্র উত্থান-শক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে তার ৰেত্রাদিতে শ্রমদানকারীদের এবং সীমান্তের ক্ষেত্র পরিমাপকারীদের সম্মান করে, শ্রদ্ধা করে, মান্য করে এবং মর্যাদা প্রদান করে। তারা সম্মান্বিত, শ্রদ্ধান্বিত, মানিত ও পূজিত হয়ে কল্যাণচিত্তে তাকে এরূপ অনুকম্পা করে; যথা : ‘দীর্ঘজীবী হোন এবং আপনার দীর্ঘজীবন সুরক্ষিত হোক’। মহানাম, ক্ষেত্রে শ্রমদানকারী এবং সীমান্তের ক্ষেত্র পরিমাপকদের অনুকম্পাপ্রাপ্ত কুলপুত্রের ক্রমোন্নতিই প্রত্যাশিত পরিহানি নহে।</p>
<p class="bodytext">পুনশ্চ, মহানাম, এক্ষেত্রে কুলপুত্র উত্থান-শক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে বলি বা আহুতি প্রতিগ্রাহক দেবতাদের সম্মান করে, শ্রদ্ধা করে, মান্য করে এবং মর্যাদা প্রদান করে। তারা সম্মান্বিত, শ্রদ্ধান্বিত, মানিত ও পূজিত হয়ে কল্যাণচিত্তে তাকে এরূপ অনুকম্পা করে; যথা : ‘দীর্ঘজীবী হোন এবং আপনার দীর্ঘজীবন সুরক্ষিত হোক।’ মহানাম, বলি বা আহুতি প্রতিগ্রাহক দেবতাদের অনুকম্পা প্রাপ্ত কুলপুত্রের ক্রমোন্নতিই প্রত্যাশিত পরিহানি নহে।</p>
<p class="bodytext">পুনশ্চ, মহানাম, এক্ষেত্রে কুলপুত্র উত্থান-শক্তির মাধ্যমে ভোগ্য বিষয় প্রাপ্ত হয়। বাহুবলের মাধ্যমে তা একত্রিত করে, বিন্দু বিন্দু ঘাম নিঃসরণের মাধ্যমে তা উপার্জন করে এবং সাধুতার দ্বারা ধর্মত লাভ করে শ্রমণ-ব্রাহ্মণদের সম্মান করে, শ্রদ্ধা করে, মান্য করে এবং মর্যাদা প্রদান করে। তারা সম্মান্বিত, শ্রদ্ধান্বিত, মানিত ও পূজিত হয়ে কল্যাণচিত্তে তাকে এরূপ অনুকম্পা করে; যথা : ‘দীর্ঘজীবী হোন এবং আপনার দীর্ঘজীবন সুরক্ষিত হোক।’ মহানাম, শ্রমণ-ব্রাহ্মণদের অনুকম্পাপ্রাপ্ত কুলপুত্রের ক্রমোন্নতিই প্রত্যাশিত পরিহানি নহে।</p>
<p class="bodytext">৫. মহানাম, যেকোনোও স্থানে কুলপুত্রের, কিংবা যৎপরোনাস্তিভাবে প্রতিনিধি বলে পরিগণিত ক্ষত্রিয় রাজার, অথবা রাজ্যস্থ ব্যক্তি যে পৈত্রিক সম্পত্তির উপর জীবনযাপন করে, কিংবা সেনাপ্রধানের অথবা গ্রামপ্রধানের, কিংবা সমাজপ্রধানের অথবা যারা কুলের মধ্যে পৃথক আধিপত্য করে, তাদের মধ্যে যদি এই পাঁচটি ধর্ম বিদ্যমান থাকে, তাহলে তাদের ক্রমোন্নতিই প্রত্যাশিত পরিহানি নহে।”</p>
<p class="gatha">‘মাতাপিতার কৃত্য যত করে সম্পাদন,</p>
<p class="gatha">স্ত্রী-পুত্রের হিতে হয় প্রতিপন্ন মন।</p>
<p class="gatha">অনুজীবী অন্তজনের হিতসাধন তরে,</p>
<p class="gatha">যাবতীয় কর্ম সবই সম্পাদন করে।</p>
<p class="gatha">ইহলোক ও পরলোকে জ্ঞাতি আছে যত,</p>
<p class="gatha">উভয় হিতে শীলবান দান করে সতত।</p>
<p class="gatha">শ্রমণ, ব্রাহ্মণ, দেবতা আছে জগৎ কান্তারে,</p>
<p class="gatha">হিতসাধন তরে পণ্ডিত পুণ্যকর্ম করে।</p>
<p class="gatha">ধর্মত সে করে তাই গৃহেতে বসবাস,</p>
<p class="gatha">তৃপ্তি সুখে বিহরণ করে পায় উলৱাস।</p>
<p class="gatha">কল্যাণকর্ম করিয়া সে হয় প্রশংসিত,</p>
<p class="gatha">পূজ্য হয় এই লোকেতে থাকে আমোদিত।</p>
<p class="gatha">ইহধামে এইরূপে সে হয়ে প্রশংসিত,</p>
<p class="gatha">মৃত্যু পরে সুগতি স্বর্গে থাকে প্রমোদিত।’</p>
<p class="centered">লিচ্ছবী কুমার সূত্র সমাপ্ত।</p>
<h3 class="subhead">৯. প্রথম বৃদ্ধ-প্রব্রজিত সুত্র</h3>
<p class="bodytext">৫৯.১. “হে ভিক্ষুগণ, পঞ্চবিধ ধর্মে সমৃদ্ধ বৃদ্ধ-প্রব্রজিত দুর্লভ। সেই পঞ্চ কী কী? যথা : </p>
<p class="bodytext">২. ভিক্ষুগণ, নিপুণ, সদাচারসম্পন্ন, বহুশ্রুত, ধর্মকথিক এবং বিনয়ধর বৃদ্ধ-প্রব্রজিত দুর্লভ। ভিক্ষুগণ, এই পঞ্চবিধ ধর্মে সুসমৃদ্ধ বৃদ্ধ-প্রব্রজিত দুর্লভ।” </p>
<p class="centered">প্রথম বৃদ্ধ প্রব্রজিত সূত্র সমাপ্ত।</p>
<h3 class="subhead">১০. দ্বিতীয় বৃদ্ধ-প্রব্রজিত সূত্র</h3>
<p class="bodytext">৬০.১. “হে ভিক্ষুগণ, পঞ্চবিধ ধর্মে সমৃদ্ধ বৃদ্ধ-প্রব্রজিত দুর্লভ। সেই পঞ্চ কী কী? যথা : </p>
<p class="bodytext">২. ভিক্ষুগণ, সুবাধ্য, সুগৃহীতগ্রাহী, প্রদক্ষিণগ্রাহী, ধর্মকথিক এবং বিনয়ধর বৃদ্ধ-প্রব্রজিত দুর্লভ। ভিক্ষুগণ, এই পঞ্চবিধ ধর্মে সুসমৃদ্ধ বৃদ্ধ-প্রব্রজিত দুর্লভ।”</p>
<p class="centered">দ্বিতীয় বৃদ্ধ প্রব্রজিত সূত্র সমাপ্ত।</p>
<p class="centered">নিবরণ বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">আবরণ, অকুশলরাশি ও প্রধান অঙ্গ;</p>
<p class="gatha">সময়, মাতা-পুত্র, উপাধ্যায় যুক্তে ষড়বিধ,</p>
<p class="gatha">সদা প্রত্যবেক্ষণীয় আর লিচ্ছবি কুমার;</p>
<p class="gatha">দুই বৃদ্ধ-প্রব্রজিত সূত্র দশের সমাহার।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(৭) ২. সংজ্ঞা বর্গ</h1>
<div class="chaptxt">
<h3 class="subhead">১. প্রথম সংজ্ঞা সূত্র</h3>
<p class="bodytext">৬১.১. “হে ভিক্ষুগণ, পঞ্চবিধ সংজ্ঞা ভাবিত, বহুলীকৃত হলে মহৎ ফল, মহানিশংস (সুফল) হয় এবং তা অমৃত বিজরিত ও অমৃতেই পর্যবসিত হয়। সেই পঞ্চ কী কী? যথা : </p>
<p class="bodytext">২. অশুভ-সংজ্ঞা, মরণ-সংজ্ঞা, আদীনব (দোষ)-সংজ্ঞা, আহারে প্রতিকূল-সংজ্ঞা এবং সর্বলোকে অনভিরতি-সংজ্ঞা। ভিক্ষুগণ, এই পঞ্চবিধ সংজ্ঞা ভাবিত, বহুলীকৃত হলে মহৎ ফল, মহানিশংস (সুফল) হয় এবং তা অমৃত বিজরিত ও অমৃতেই পর্যবসিত হয়।”</p>
<p class="centered">প্রথম সংজ্ঞা সূত্র সমাপ্ত।</p>
<h3 class="subhead">২. দ্বিতীয় সংজ্ঞা সূত্র</h3>
<p class="bodytext">৬২.১. “হে ভিক্ষুগণ, পঞ্চবিধ সংজ্ঞা ভাবিত, বহুলীকৃত হলে মহৎ ফল, মহানিশংস (সুফল) হয় এবং তা অমৃত বিজরিত ও অমৃতেই পর্যবসিত হয়। পঞ্চ কী কী? যথা : </p>
<p class="bodytext">২. অনিত্য-সংজ্ঞা, অনাত্ম-সংজ্ঞা, মরণ-সংজ্ঞা, আহারে প্রতিকূল-সংজ্ঞা এবং সর্বলোকে অনভিরতি-সংজ্ঞা। ভিক্ষুগণ, এই পঞ্চবিধ সংজ্ঞা ভাবিত, বহুলীকৃত হলে মহৎ ফল, মহানিশংস (সুফল) হয় এবং তা অমৃত বিজরিত ও অমৃতেই পর্যবসিত হয়।”</p>
<p class="centered">দ্বিতীয় সংজ্ঞা সূত্র সমাপ্ত।</p>
<h3 class="subhead">৩. প্রথম বৃদ্ধি সূত্র</h3>
<p class="bodytext">৬৩.১. “হে ভিক্ষুগণ, পঞ্চবিধ বিষয় বর্ধনের মাধ্যমে বর্ধমান আর্যশ্রাবক আর্যবর্ধনে বর্ধিত হয় এবং কায়ের সারদায়ী (সারবস্তু প্রদানকারী) ও পরমোৎকৃষ্ট প্রদায়ী (শ্রেষ্ঠতা প্রদানকারী) হয়। সেই পঞ্চ কী কী? যথা : </p>
<p class="bodytext">২. (আর্যশ্রাবক) শ্রদ্ধা, শীল, শ্রুতি, ত্যাগ এবং প্রজ্ঞার দ্বারা বর্ধিত হয়। ভিক্ষুগণ, এই পঞ্চবিধ বিষয় বর্ধনের মাধ্যমে বর্ধমান আর্যশ্রাবক আর্যবর্ধনে বর্ধিত হয় এবং কায়ের সারদায়ী (সারবস্তু প্রদানকারী) ও পরমোৎকৃষ্ট প্রদায়ী (শ্রেষ্ঠতা প্রদানকারী) হয়।”</p>
<p class="gatha">“শ্রদ্ধা, শীলে প্রবর্ধিত হয় যে নর সতত,</p>
<p class="gatha">প্রজ্ঞা, ত্যাগ, শ্রুতিতেও হয় সদা প্রবর্ধিত।</p>
<p class="gatha">সেইরূপ সৎপুরুষ, বিচক্ষণ, ধীমান,</p>
<p class="gatha">নিজ হিতে করে গ্রহণ যাহা সারবান।”</p>
<p class="centered">প্রথম বৃদ্ধি সূত্র সমাপ্ত।</p>
<h3 class="subhead">৪. দ্বিতীয় বৃদ্ধি সূত্র</h3>
<p class="bodytext">৬৪.১. “হে ভিক্ষুগণ, পঞ্চবিধ বিষয় বর্ধনের মাধ্যমে বর্ধমান আর্যশ্রাবিকা আর্যবর্ধনে বর্ধিত হয় এবং কায়ের সারদায়িনী (সারবস্তু প্রদায়িকা) ও পরমোৎকৃষ্ট প্রদায়িনী (শ্রেষ্ঠতা প্রদায়িকা) হয়। সেই পঞ্চ কী কী? যথা : </p>
<p class="bodytext">২. আর্যশ্রাবিকা শ্রদ্ধা, শীল, শ্রুত, ত্যাগ এবং প্রজ্ঞার দ্বারা বর্ধিত হয়। ভিক্ষুগণ, এই পঞ্চবিধ বিষয় বর্ধনের মাধ্যমে বর্ধমান আর্যশ্রাবিকা আর্যবর্ধনে বর্ধিত হয় এবং কায়ের সারদায়িনী (সারবস্তু প্রদায়িকা) ও পরমোৎকৃষ্ট প্রদায়িনী (শ্রেষ্ঠতা প্রদায়িকা) হয়।”</p>
<p class="gatha">“শ্রদ্ধা, শীলে প্রবর্ধিত হয় যে নারী সতত,</p>
<p class="gatha">প্রজ্ঞা, ত্যাগ, শ্রুতিতেও হয় সদা প্রবর্ধিত।</p>
<p class="gatha">সেইরূপ শীলবতী উপাসিকা ধীমতি,</p>
<p class="gatha">নিজ হিতে করে গ্রহণ যাহা সার অতি।”</p>
<p class="centered">দ্বিতীয় বৃদ্ধি সূত্র সমাপ্ত।</p>
<h3 class="subhead">৫. আলোচনা সূত্র</h3>
<p class="bodytext">৬৫.১. “হে ভিক্ষুগণ, পঞ্চবিধ ধর্মের দ্বারা সুসমৃদ্ধ ভিক্ষু সব্রহ্মচারীদের উত্তম কথা বলার উপযুক্ত। পঞ্চ কী কী? যথা : </p>
<p class="bodytext">২. এক্ষেত্রে ভিক্ষুগণ, ভিক্ষু নিজে শীলসম্পন্ন হয় এবং শীলসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে সমাধিসম্পন্ন হয় এবং সমাধিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে প্রজ্ঞাসম্পন্ন হয় এবং প্রজ্ঞাসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তিসম্পন্ন হয় এবং বিমুক্তিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তি-জ্ঞানদর্শনসম্পন্ন হয় এবং বিমুক্তি-জ্ঞানদর্শনরূপ কথার দ্বারা জিজ্ঞাসিত প্রশ্ন ব্যাখ্যা করে। ভিক্ষুগণ, এই পঞ্চ ধর্মে সমৃদ্ধ ভিক্ষু সব্রহ্মচারীদের উত্তম কথা বলার উপযুক্ত।”</p>
<p class="centered">আলোচনা সূত্র সমাপ্ত।</p>
<h3 class="subhead">৬. সাজীব সূত্র</h3>
<p class="bodytext">৬৬.১. “হে ভিক্ষুগণ, পঞ্চবিধ সুসমৃদ্ধ ভিক্ষু সব্রহ্মচারীদের নিকট একটি প্রকৃষ্ট উদাহরণ। সেই পঞ্চ কী কী? যথা :</p>
<p class="bodytext">২. এক্ষেত্রে ভিক্ষুগণ, ভিক্ষু নিজে শীলসম্পন্ন হয় এবং শীলসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে সমাধিসম্পন্ন হয় এবং সমাধিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে প্রজ্ঞাসম্পন্ন হয় এবং প্রজ্ঞাসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তিসম্পন্ন হয় এবং বিমুক্তিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তি-জ্ঞানদর্শনসম্পন্ন হয় এবং বিমুক্তি-জ্ঞানদর্শনরূপ কথার দ্বারা জিজ্ঞাসিত প্রশ্ন ব্যাখ্যা করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সব্রহ্মচারীদের নিকট একটি প্রকৃষ্ট উদাহরণ। </p>
<p class="centered">সাজীব সূত্র সমাপ্ত।</p>
<h3 class="subhead">৭. প্রথম ঋদ্ধিপাদ সূত্র</h3>
<p class="bodytext">৬৭.১. “হে ভিক্ষুগণ, যেকোনো ভিক্ষু বা ভিক্ষুণী পঞ্চধর্ম ভাবিত ও বহুলীকৃত করলে তার নিকট দ্বিবিধ পরিণতির একটি পরিণতি অবশ্যই প্রত্যাশিত; যথা : ‘সে ইহজীবনেই অর্হত্ত্বফল লাভ করবে অথবা জীবনের কিছু ইন্ধন অবশিষ্ট রেখে অনাগামীফল লাভ করবে।’ সেই পঞ্চ কী কী? যথা : </p>
<p class="bodytext">২. ভিক্ষুগণ, এক্ষেত্রে, ভিক্ষু সমাধি, প্রচেষ্টা এবং সংস্কারসমৃদ্ধ ছন্দ-ঋদ্ধিপাদ ভাবিত করে; সে সমাধি, প্রচেষ্টা এবং সংস্কারসমৃদ্ধ বীর্য-ঋদ্ধিপাদ ভাবিত করে; সে সমাধি, প্রচেষ্টা এবং সংস্কারসমৃদ্ধ চিত্ত-ঋদ্ধিপাদ ভাবিত করে; সে সমাধি, প্রচেষ্ট এবং সংস্কারসমৃদ্ধ বীমাংসা (গবেষণা)-ঋদ্ধিপাদ ভাবিত করে। পঞ্চমত সে অধিক মাত্রায় পরাক্রমশালী হয়।</p>
<p class="bodytext">৩. ভিক্ষুগণ, যেকোনো ভিক্ষু বা ভিক্ষুণী এই পঞ্চধর্ম ভাবিত ও বহুলীকৃত করলে তার নিকট দ্বিবিধ পরিণতির একটি পরিণতি অবশ্যই প্রত্যাশিত; যথা : ‘সে ইহজীবনেই অর্হত্ত্বফল লাভ করবে অথবা জীবনের কিছু ইন্ধন অবশিষ্ট রেখে অনাগামীফল লাভ করবে।”</p>
<p class="centered">প্রথম ঋদ্ধিপাদ সূত্র সমাপ্ত।</p>
<h3 class="subhead">৮. দ্বিতীয় ঋদ্ধিপাদ সূত্র</h3>
<p class="bodytext">৬৮.১. “হে ভিক্ষুগণ, আমি সম্বোধি লাভের পূর্বে অনভিসম্বুদ্ধ, বোধিসত্ত্বাবস্থায় সমানভাবে পাঁচটি ধর্ম অনুশীলন করেছিলাম এবং পাঁচটি ধর্ম বহুলীকৃত করেছিলাম। সেই পঞ্চ কী কী? যথা : </p>
<p class="bodytext">২. ভিক্ষুগণ, এক্ষেত্রে, আমি সমাধি, প্রচেষ্টা এবং সংস্কারসমৃদ্ধ ছন্দ-ঋদ্ধিপাদ ভাবিত করেছিলাম; সমাধি, প্রচেষ্টা এবং সংস্কারসমৃদ্ধ বীর্য-ঋদ্ধিপাদ ভাবিত করেছিলাম; সমাধি, প্রচেষ্টা এবং সংস্কারসমৃদ্ধ চিত্ত-ঋদ্ধিপাদ ভাবিত করেছিলাম; সমাধি, প্রচেষ্টা এবং সংস্কারসমৃদ্ধ বীমাংসা (গবেষণা)-ঋদ্ধিপাদ ভাবিত করেছিলাম। পঞ্চমত অধিক মাত্রায় পরাক্রমশালী ছিলাম। ভিক্ষুগণ, সেই আমি এই পঞ্চবিধ ধর্ম উৎসাহের সাথে ভাবিত ও বহুলীকৃত করে সেই সেই বিষয়ে অভিজ্ঞা দ্বারা সম্যক উপলব্ধি করণীয় ধর্মের প্রতি চিত্তকে নমিত করেছিলাম। যা শুধুমাত্র অভিজ্ঞা দ্বারা প্রত্যক্ষ করা যায়। স্মরণের প্রয়োজন বোধ হওয়া মাত্রই তথায় তথায়ই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি অনেক প্রকার ঋদ্ধি অধিগত করব; যথা : এক হয়েও বহু হবো, বহুসংখ্যক হয়েও এক হবো, আবির্ভাব, তিরোভাব (অন্তর্ধান) করব; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন করব; মাটিতেও জলের ন্যায় ভাসব ও ডুববো, মাটির ন্যায় জলে অনাদ্রভাবে গমন করব; পক্ষীর ন্যায় আকাশে পর্যঙ্কাবদ্ধ (বীরাসন) হয়ে ভ্রমণ করব, এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন করব এবং যতদূর ব্রহ্মলোক রয়েছে ততদূর পর্যন্ত আপন কায়ে বশীভূত করব।’ স্মরণের প্রয়েজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি মনুষ্য শক্তির অতীত, বিশুদ্ধ, দিব্য-শ্রোত্রধাতু দ্বারা দূরবর্তী ও সমীপস্থ দিব্য ও মনুষ্য উভয় শব্দ শুনব।’ স্মরণের প্রয়োজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি অপরসত্ত্ব ও অপর পুদগলের চিত্ত স্বচিত্তে পরীক্ষা করে জানব, সরাগ-চিত্তকে (কাম লালসাপূর্ণ চিত্ত) সরাগ-চিত্ত হিসাবে জানব, বীতরাগ (কামলালসাহীন)-চিত্তকে বীতরাগ-চিত্ত হিসাবে জানব, সদ্বেষ-চিত্তকে সদ্বেষ-চিত্ত হিসাবে জানব, বীতদ্বেষ (দ্বেষহীন)-চিত্তকে বীতদ্বেষ-চিত্ত হিসাবে জানব, সমোহ (মোহাচ্ছন্ন) চিত্তকে সমোহ-চিত্ত হিসাবে জানব, বীতমোহ-চিত্তকে বীতমোহ-চিত্ত হিসাবে জানব,  বিক্ষিপ্ত চিত্তকে  বিক্ষিপ্ত চিত্ত হিসাবে জানব, সংক্ষিপ্ত-চিত্তকে (একাগ্র চিত্ত) সংক্ষিপ্ত-চিত্ত হিসাবে জানব, মহদ্&zwnj;গত বা অত্যুচ্চ-চিত্তকে মহদ্&zwnj;গত-চিত্ত হিসাবে জানব, অমহদ্&zwnj;গত-চিত্তকে অমহদ্&zwnj;গত-চিত্ত হিসাবে জানব, সউত্তর (উচ্চতর)-চিত্তকে সউত্তর-চিত্ত হিসাবে জানব, অনুত্তর (অতুল্য)-চিত্তকে অনুত্তর-চিত্ত হিসাবে জানব, সমাহিত-চিত্তকে সমাহিত-চিত্ত হিসাবে জানব, অসমাহিত-চিত্তকে অসমাহিত-চিত্ত হিসাবে জানব, বিমুক্তচিত্তকে বিমুক্তচিত্ত হিসাবে জানব, অবিমুক্তচিত্তকে অবিমুক্তচিত্ত হিসাবে জানব। স্মরণের প্রয়োজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি অনেকবিধ পূর্বজন্ম অনুস্মরণ করি; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, শত সহস্র (লক্ষ) জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে-অমুক জন্মে আমার এই নাম, এই গোত্র, এই বর্ণ, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে ওই স্থানে জন্মগ্রহণ করেছি-তথায় এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু ছিল, সেখান হতে চ্যুত হয়ে এখানে জন্মগ্রহণ করেছি। এই প্রকারে আকার ও গতিসহ বহুবিধ পূর্বজন্ম অনুস্মরণ করি।’ স্মরণের প্রয়েজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি বিশুদ্ধ লোকাতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব-এই সকল সত্ত্ব কায়-দুশ্চরিত, বাক্&zwnj;-দুশ্চরিত, মনোদুশ্চরিত-সমন্বিত; আর্যগণের প্রতি নিন্দাকারী, মিথ্যাদৃষ্টিসম্পন্ন, মিথ্যাদৃষ্টিজাত কর্ম সম্পাদন করার ফলে দেহান্তে মৃত্যুর পর অপায়-দুর্গতি, বিনিপাত নিরয়ে উৎপন্ন হয়েছে। এবং এই সকল সত্ত্ব কায়-সুচরিত, বাক্&zwnj;-সুচরিত, মনোসুচরিত-সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম পরিগ্রাহী হওয়ার ফলে কায়ভেদে মৃত্যুর পর সুগতি স্বর্গলোকে উৎপন্ন হয়েছে। এইরূপে বিশুদ্ধ লোকতীত দিব্যচক্ষু দ্বারা চ্যুতির সময়, উৎপত্তির সময়, হীন-উৎকৃষ্ট, সুরূপ-কুরূপ, সুগত-দুর্গত সত্ত্বগণকে দর্শন করব। যথাকর্মানুরূপ গতিপ্রাপ্ত সত্ত্বগণকে জানব।’ স্মরণের প্রয়েজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।</p>
<p class="bodytext">আমি আকাঙ্ক্ষা করেছিলাম যে ‘আমি আসবসমূহের ক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে ও লাভ করে অবস্থান করব।’ স্মরণের প্রয়েজনে বোধ হওয়া মাত্রই আমি প্রত্যক্ষ অভিজ্ঞতা অর্জন করেছিলাম।”</p>
<p class="centered">দ্বিতীয় ঋদ্ধিপাদ সূত্র সমাপ্ত।</p>
<h3 class="subhead">৯. নির্বেদ সূত্র</h3>
<p class="bodytext">৬৯.১. “হে ভিক্ষুগণ, এই পাঁচটি বিষয় ভাবিত ও বহুলীকৃত হলে তা একান্তরূপে নির্বেদের জন্য, বিরাগের জন্য, নিরোধের জন্য, উপশমের জন্য, অভিজ্ঞার জন্য, সম্বোধির জন্য এবং নির্বাণের জন্যই সংবর্তিত বা পরিচালিত হয়।</p>
<p class="bodytext">২. সেই পাঁচটি কী কী? যথা : ভিক্ষুগণ, এক্ষেত্রে, ভিক্ষু কায়ের প্রতি অশুভানুদর্শী হয়ে অবস্থান করে; আহারে প্রতিকূল-সংজ্ঞী হয়; সর্বলোকে অনভিরতিসংজ্ঞী হয়; সর্ব সংস্কারে অনিত্যানুদর্শী হয় এবং মরণ-সংজ্ঞা দ্বারা তার আধ্যাত্মভাব সুপ্রতিষ্ঠিত হয়। ভিক্ষুগণ, এই পাঁচটি বিষয় ভাবিত ও বহুলীকৃত হলে তা একান্তরূপে নির্বেদের জন্য, বিরাগের জন্য, নিরোধের জন্য, উপশমের জন্য, অভিজ্ঞার জন্য, সম্বোধির জন্য এবং নির্বাণের জন্যই সংবতিত বা পরিচালিত হয়।”</p>
<p class="centered">নির্বেদ সূত্র সমাপ্ত।</p>
<h3 class="subhead">১০. আসবক্ষয় সূত্র</h3>
<p class="bodytext">৭০.১. হে ভিক্ষুগণ, পাঁচটি ধর্ম ভাবিত ও বহুলীকৃত হলে তা আসবসমূহ ক্ষয়ের জন্য সংবর্তিত হয়।</p>
<p class="bodytext">২. সেই পঞ্চ কী কী? যথা : ভিক্ষুগণ, এক্ষেত্রে, ভিক্ষু কায়ের প্রতি অশুভানুদর্শী হয়ে অবস্থান করে; আহারে প্রতিকূল-সংজ্ঞী হয়; সর্বলোকে অনভিরতিসংজ্ঞী হয়; সর্ব সংস্কারে অনিত্যানুদর্শী হয় এবং মরণসংজ্ঞা দ্বারা তার আধ্যাত্মভাব সুপ্রতিষ্ঠিত হয়। ভিক্ষুগণ, এই পাঁচটি ধর্ম ভাবিত ও বহুলীকৃত হলে তা আসবসমূহ ক্ষয়ের জন্য সংবর্তিত হয়।”</p>
<p class="centered">আসবক্ষয় সূত্র সমাপ্ত।</p>
<p class="centered">সংজ্ঞা বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই সংজ্ঞা, বৃদ্ধি দুই, আলোচনা, সাজীব,</p>
<p class="gatha">ঋদ্ধিপাদ দ্বিবিধ ও নির্বেদ, আসবক্ষয়;</p>
<p class="gatha">দশে মিলে সংজ্ঞা বর্গ সমাপিত হয়।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(৮) ৩. যোদ্ধা বর্গ</h1>
<div class="chaptxt">
<h3 class="subhead">১. প্রথম চিত্তবিমুক্তিফল সূত্র</h3>
<p class="bodytext">৭১.১. “হে ভিক্ষুগণ, পঞ্চবিধ ধর্ম ভাবিত ও বহুলীকৃত হলে চিত্তবিমুক্তিফল ও চিত্তবিমুক্তি ফলানিশংস এবং প্রজ্ঞাবিমুক্তিফল ও প্রজ্ঞাবিমুক্তি ফলানিশংস লাভ হয়।</p>
<p class="bodytext">২. সেই পঞ্চ কী কী? যথা : এক্ষেত্রে ভিক্ষুগণ, ভিক্ষু কায়ের প্রতি অশুভানুদর্শী হয়ে অবস্থান করে; আহারে প্রতিকূল-সংজ্ঞী হয়; সর্বলোকে অনভিরতিসংজ্ঞী হয়; সর্ব সংস্কারে অনিত্যানুদর্শী হয় এবং মরণসংজ্ঞা দ্বারা তার আধ্যাত্মভাব সুপ্রতিষ্ঠিত হয়। ভিক্ষুগণ, এই পঞ্চবিধ ধর্ম ভাবিত ও বহুলীকৃত হলে চিত্তবিমুক্তিফল ও চিত্তবিমুক্তি ফলানিশংস এবং প্রজ্ঞাবিমুক্তিফল ও প্রজ্ঞাবিমুক্তি ফলানিশংস লাভ হয়। যেহেতেু ভিক্ষুগণ, ভিক্ষু চিত্তবিমুক্ত ও প্রজ্ঞাবিমুক্ত হয়, তাই তাকে বলা যায়, ‘ইনি প্রতিবন্ধকহীন; পরিপূর্ণ দুর্গ পরিখা (ঘাত); ওনার নগর দ্বারে প্রোথিত দৃঢ়স্তম্ভ উৎপাটিত; ইনি অর্গলহীন (বাধাহীন); আর্য, নিম্ন পতিত ধ্বজা; বোঝা অবনমিত; এবং ইনি বিসংযুক্ত। (কোনো কিছু হতে বিচ্ছিন্ন।)</p>
<p class="bodytext">৩. ভিক্ষুগণ, কিরূপে ভিক্ষু প্রতিবন্ধকহীন হয়?</p>
<p class="bodytext">এক্ষেত্রে ভিক্ষুগণ, ভিক্ষুর অবিদ্যা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। ভিক্ষুগণ, এরূপে ভিক্ষু প্রতিবন্ধকহীন হয়।</p>
<p class="bodytext">৪. ভিক্ষুগণ, কিরূপে ভিক্ষু পরিপূর্ণ দুর্গ-পরিখা হয়?</p>
<p class="bodytext">এক্ষেত্রে ভিক্ষুগণ, ভিক্ষুর পুনর্জন্ম গ্রহণের অধীনতা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। ভিক্ষুগণ, এরূপে ভিক্ষু পরিপূর্ণ দুর্গ-পরিখা হয়।</p>
<p class="bodytext">৫. ভিক্ষুগণ, কিরূপে ভিক্ষুর নগরদ্বারে প্রোথিত দৃঢ় স্তম্ভ উৎপাটিত হয়?</p>
<p class="bodytext">এক্ষেত্রে ভিক্ষুগণ, ভিক্ষুর তৃষ্ণা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষুর নগরদ্বারে প্রোথিত দৃঢ় স্তম্ভ উৎপাটিত হয়।</p>
<p class="bodytext">৬. ভিক্ষুগণ, কিরূপে ভিক্ষু অর্গলহীন হয়?</p>
<p class="bodytext">এক্ষেত্রে ভিক্ষুগণ, ভিক্ষুর পঞ্চবিধ অধঃভাগীয় সংযোজন প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষু অর্গলহীন হয়।</p>
<p class="bodytext">৭. ভিক্ষুগণ, কিরূপে ভিক্ষু আর্য, নিম্নে পতিত ধ্বজা, বোঝা অবনমিত এবং বিসংযুক্ত হয়?</p>
<p class="bodytext">এক্ষেত্রে ভিক্ষুগণ, ভিক্ষুর আমিত্বরূপ মান প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষু আর্য, নিম্নে পতিত ধ্বজা, বোঝা অবনমিত এবং বিসংযুক্ত হয়।”</p>
<p class="centered">প্রথম চিত্তবিমুক্তিফল সূত্র সমাপ্ত।</p>
<h3 class="subhead">২. দ্বিতীয় চিত্তবিমুক্তিফল সূত্র</h3>
<p class="bodytext">৭২.১. “হে ভিক্ষুগণ, পঞ্চবিধ ধর্ম ভাবিত ও বহুলীকৃত হলে চিত্তবিমুক্তিফল ও চিত্তবিমুক্তি ফলানিশংস এবং প্রজ্ঞাবিমুক্তিফল ও প্রজ্ঞাবিমুক্তি ফলানিশংস লাভ হয়।</p>
<p class="bodytext">২. পঞ্চ কী কী? যথা : অনিত্যসংজ্ঞা, দুঃখসংজ্ঞা, দুঃখে অনাত্মসংজ্ঞা, প্রহাণসংজ্ঞা এবং বিরাগসংজ্ঞা। ভিক্ষুগণ, এই পাঁচটি ধর্ম ভাবিত ও বহুলীকৃত হলে চিত্তবিমুক্তিফল ও চিত্তবিমুক্তি ফলানিশংস এবং প্রজ্ঞাবিমুক্তিফল ও প্রজ্ঞাবিমুক্তি ফলানিশংস লাভ হয়। যেহেতেু ভিক্ষুগণ, ভিক্ষু চিত্তবিমুক্ত ও প্রজ্ঞাবিমুক্ত হয়, তাই তাকে বলা যায়, ‘ইনি প্রতিবন্ধকহীন; পরিপূর্ণ দুর্গ-পরিখা (ঘাত); ওনার নগরদ্বারে প্রোথিত দৃঢ়স্তম্ভ উৎপাটিত; ইনি অর্গলহীন (বাধাহীন); আর্য, নিম্নে পতিত ধ্বজা; বোঝা অবনমিত; এবং বিসংযুক্ত (কোনো কিছু হতে বিচ্ছিন্ন)।</p>
<p class="bodytext">৩. ভিক্ষুগণ, কিরূপে ভিক্ষু প্রতিবন্ধকহীন হয়?</p>
<p class="bodytext">এক্ষেত্রে ভিক্ষুগণ, ভিক্ষুর অবিদ্যা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। ভিক্ষুগণ, এরূপে ভিক্ষু প্রতিবন্ধকহীন হয়।</p>
<p class="bodytext">৪. ভিক্ষুগণ, কিরূপে ভিক্ষু পরিপূর্ণ দুর্গ-পরিখা হয়?</p>
<p class="bodytext">এক্ষেত্রে ভিক্ষুগণ, ভিক্ষুর পুনর্জন্ম গ্রহণের অধীনতা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। ভিক্ষুগণ, এরূপে ভিক্ষু পরিপূর্ণ দুর্গ-পরিখা হয়।</p>
<p class="bodytext">৫. ভিক্ষুগণ, কিরূপে ভিক্ষুর নগরদ্বারে প্রোথিত দৃঢ়স্তম্ভ উৎপাটিত হয়?</p>
<p class="bodytext">এক্ষেত্রে ভিক্ষুগণ, ভিক্ষুর তৃষ্ণা প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষুর নগরদ্বারে প্রোথিত দৃঢ়স্তম্ভ উৎপাটিত হয়।</p>
<p class="bodytext">৬. ভিক্ষুগণ, কিরূপে ভিক্ষু অর্গলহীন হয়?</p>
<p class="bodytext">এক্ষেত্রে ভিক্ষুগণ, ভিক্ষুর পঞ্চবিধ অধঃভাগীয় সংযোজন প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষু অর্গলহীন হয়।</p>
<p class="bodytext">৭. ভিক্ষুগণ, কিরূপে ভিক্ষু আর্য, নিম্নে পতিত ধ্বজা, বোঝা অবনমিত এবং বিসংযুক্ত হয়?</p>
<p class="bodytext">এক্ষেত্রে ভিক্ষুগণ, ভিক্ষুর আমিত্বরূপ মান প্রহীন হয়, উচ্ছিন্নমূল হয়, সমূলে তালবৃক্ষ উৎপাটনের ন্যায় উৎপাটিত হয়, পুনঃ উৎপন্ন হওয়ার শক্তি রহিত হয় এবং অনুৎপাদধর্মী হয়। এরূপে, ভিক্ষুগণ, ভিক্ষু আর্য, নিম্নে পতিত ধ্বজা, বোঝা অবনমিত এবং বিসংযুক্ত হয়।”</p>
<p class="centered">দ্বিতীয় চিত্তবিমুক্তিফল সূত্র সমাপ্ত।</p>
<h3 class="subhead">৩. প্রথম ধর্মবিহারী সূত্র</h3>
<p class="bodytext">৭৩.১. অনন্তর অন্যতর ভিক্ষু যেখানে ভগবান তথায় উপস্থিত হলেন। উপস্থিত হয়ে ভগবানকে অভিবাদন করে একপার্শ্বে উপবেশন করলেন। একপাশে উপবিষ্ট সেই ভিক্ষু ভগবানকে এরূপ বললেন, “ভন্তে, এই যে, ‘ধর্মবিহারী’ (ধর্মত অবস্থানকারী) বলা হয়; কিরূপে ভিক্ষু ধর্মবিহারী হয়?”</p>
<p class="bodytext">২. “হে ভিক্ষু, এক্ষেত্রে ভিক্ষু পুঙ্খানুপুঙ্খরূপে সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম ও বেদল্ল শিক্ষা করে। সে সেই পরিয়ত্তিধর্মের মাধ্যমে দিবস ব্যয় করে; নির্জনতা উপেক্ষা করে এবং আধ্যাত্মচিত্তের শমথভাব অনুসন্ধান করে না। ভিক্ষু, ইহাকে বলা হয় : ‘ভিক্ষু পরিয়ত্তিবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম (কণ্ঠস্থ বিষয়) বিস্তারিতভাবে অপরের নিকট প্রকাশ করে। সে সেই প্রজ্ঞপ্তিধর্মের মাধ্যমে দিবস ব্যয় করে; নির্জনতা উপেক্ষা করে এবং আধ্যাত্মচিত্তের শমথভাব অনুসন্ধান করে না। ভিক্ষু, ইহাকে বলা হয় : ‘ভিক্ষু প্রজ্ঞপ্তিবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম বিস্তারিতভাবে অধ্যয়ন করে। সে সেই অধ্যয়নের মাধ্যমে দিবস ব্যয় করে; নির্জনতা উপেক্ষা করে এবং আধ্যাত্মচিত্তের শমথভাব অনুসন্ধান করে না। ভিক্ষু, ইহাকে বলা হয়, ‘ভিক্ষু অধ্যয়নবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম মনোযোগের সাথে চিন্তা করে, বিচার করে এবং মনোযোগের সাথে সাবধানে বিবেচনা করে। সে সেই ধর্ম চিন্তার দ্বারা দিবস ব্যয় করে; নির্জনতা উপেক্ষা করে এবং আধ্যাত্মচিত্তের শমথভাব অনুসন্ধান করে না। ভিক্ষু, ইহাকে বলা হয়, ‘ভিক্ষু বির্তকবহুল কিন্তু ধর্মবিহারী নহে।’</p>
<p class="bodytext">ভিক্ষু, এক্ষেত্রে ভিক্ষু পুঙ্খানুপুঙ্খরূপে সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুত ধর্ম ও বেদল্ল শিক্ষা করে। সে সেই পরিয়ত্তিধর্মের মাধ্যমে দিবস ব্যয় করে না; নির্জনতা উপেক্ষা করে না এবং আধ্যাত্মচিত্তের শমথভাব অনুসন্ধান করে। ভিক্ষু, এরূপেই ভিক্ষু ধর্মবিহারী হয়।</p>
<p class="bodytext">৩. ভিক্ষু, এই প্রকারে আমার দ্বারা পরিয়ত্তিবহুল, প্রজ্ঞপ্তিবহুল, অধ্যয়নবহুল এবং ধর্মবিহারী দেশিত হলো। ভিক্ষু, শাস্তা কর্তৃক শ্রাবকদের হিতের জন্য ও অনুকম্পার জন্য যা করণীয় তা আমার দ্বারা তোমাদের জন্য সম্পাদিত হয়েছে। ভিক্ষু, (দেখ,) এইখানে বৃক্ষ ও শূন্যগৃহ আছে। ভিক্ষু, ভাবনা কর। প্রমাদগ্রস্ত হয়ো না; পরে অনুশোচনার দরুন নিজেকে নিজেই ভর্ৎসনা করো না, ইহাই হচ্ছে আমাদের (সম্যকসম্বুদ্ধগণের) অনুশাসন।”</p>
<p class="centered">প্রথম ধর্মবিহারী সূত্র সমাপ্ত।</p>
<h3 class="subhead">৪. দ্বিতীয় ধর্মবিহারী সূত্র</h3>
<p class="bodytext">৭৪.১. অনন্তর জনৈক ভিক্ষু যেখানে ভগবান তথায় উপস্থিত হলেন। উপস্থিত হয়ে ভগবানকে অভিবাদন করে একপার্শ্বে উপবেশন করলেন। একপাশে উপবিষ্ট সেই ভিক্ষু ভগবানকে এরূপ বললেন, “ভন্তে, এই যে, ‘ধর্মবিহারী’ (ধর্মত অবস্থানকারী) বলা হয়; কিরূপে ভিক্ষু ধর্মবিহারী হয়?”</p>
<p class="bodytext">২. “এক্ষেত্রে, ভিক্ষু, ভিক্ষু পুঙ্খানুপুঙ্খরূপে সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম ও বেদল্ল শিক্ষা করে; কিন্তু প্রজ্ঞার মাধ্যমে সম্পূর্ণ অর্থ জ্ঞাত হয় না। ভিক্ষু, ইহাকে বলা হয়, ‘ভিক্ষু পরিয়ত্তিবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম (কণ্ঠস্থ বিষয়) বিস্তারিতভাবে অপরের নিকট প্রকাশ করে; কিন্তু প্রজ্ঞার মাধ্যমে সম্পূর্ণ অর্থ জ্ঞাত হয় না। ভিক্ষু, ইহাকে বলা হয়, ‘ভিক্ষু প্রজ্ঞপ্তিবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম বিস্তারিতভাবে অধ্যয়ন করে। কিন্তু প্রজ্ঞার মাধ্যমে সম্পূর্ণ অর্থ জ্ঞাত হয় না। ভিক্ষু, ইহাকে বলা হয়, ‘ভিক্ষু অধ্যয়নবহুল কিন্তু ধর্মবিহারী নহে।’</p>
<p class="bodytext">পুনশ্চ, ভিক্ষু, ভিক্ষু যথানুরূপ শ্রুত এবং পরিয়ত্তিধর্ম মনোযোগের সাথে চিন্তা করে, বিচার করে এবং মনোযোগের সাথে সাবধানে বিবেচনা করে। কিন্তু প্রজ্ঞার মাধ্যমে সম্পূর্ণ অর্থ জ্ঞাত হয় না। ভিক্ষু, ইহাকে বলা হয়, ‘ভিক্ষু বিতর্কবহুল কিন্তু ধর্মবিহারী নহে।’</p>
<p class="bodytext">ভিক্ষু, এক্ষেত্রে ভিক্ষু পুঙ্খানুপুঙ্খনুরূপে সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম ও বেদল্ল শিক্ষা করে এবং প্রজ্ঞার মাধ্যমে সম্পূর্ণ অর্থ জ্ঞাত হয়। ভিক্ষু, এরূপেই ভিক্ষু ধর্মবিহারী হয়।’</p>
<p class="bodytext">৩. ভিক্ষু, এই প্রকারে আমার দ্বারা পরিয়ত্তিবহুল, প্রজ্ঞপ্তিবহুল, অধ্যয়নবহুল এবং ধর্মবিহারী দেশিত হলো। ভিক্ষু, শাস্তা কর্তৃক শ্রাবকদের হিতের জন্য ও অনুকম্পার জন্য যা করণীয় তা আমার দ্বারা তোমাদের জন্য সম্পাদিত হয়েছে। হে ভিক্ষু, (দেখ,) এইখানে বৃক্ষ ও শূন্যগৃহ আছে। হে ভিক্ষু, ভাবনা কর। প্রমাদগ্রস্ত হয়ো না; পরে অনুশোচনার দরুন নিজেকে নিজেই ভর্ৎসনা করো না, ইহাই হচ্ছে আমাদের (সম্যকসম্বুদ্ধগণের) অনুশাসন।”</p>
<p class="centered">দ্বিতীয় ধর্মবিহারী সূত্র সমাপ্ত।</p>
<h3 class="subhead">৫. প্রথম যোদ্ধা সূত্র</h3>
<p class="bodytext">৭৫.১. “হে ভিক্ষুগণ, জগতের মধ্যে পাঁচ প্রকার যোদ্ধা বিদ্যমান। পঞ্চ কী কী?</p>
<p class="bodytext">২. হে ভিক্ষুগণ, এক্ষেত্রে কোনো কোনো যোদ্ধা ধূম্ররাশি দেখতে পেয়ে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে অক্ষম হয়। ভিক্ষুগণ, এখানে এরূপ কোনো কোনো যোদ্ধাও আছে। ভিক্ষুগণ, ইহা হচ্ছে প্রথম যোদ্ধা যা জগতে বিদ্যমান। </p>
<p class="bodytext">পুনশ্চ, ভিক্ষুগণ, এক্ষেত্রে কোনো কোনো যোদ্ধা ধুম্ররাশি দেখে অবিচলিত থাকে। অধিকন্তু ধ্বজাগ্র দেখতে পেয়ে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে অক্ষম হয়। ভিক্ষুগণ, এখানে এরূপ কোনো কোনো যোদ্ধাও আছে। ভিক্ষুগণ, ইহা হচ্ছে দ্বিতীয় যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, এক্ষেত্রে কোনো কোনো যোদ্ধা ধূম্ররাশি ও ধ্বজাগ্র দেখে অবিচলিত থাকে। কিন্তু শোরগোল শুনতে পেয়ে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে অক্ষম হয়। ভিক্ষুগণ, এখানে এরূপ কোনো কোনো যোদ্ধাও আছে। ভিক্ষুগণ, ইহা হচ্ছে তৃতীয় যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, এক্ষেত্রে কোনো কোনো যোদ্ধা ধূম্ররাশি, ধ্বজাগ্র এবং শোরগোলেও অবিচলিত থাকে। কিন্তু যুদ্ধে হত হয়, ব্যর্থ হয়। ভিক্ষুগণ, এখানে এরূপ যোদ্ধাও আছে। ভিক্ষুগণ, ইহা হচ্ছে চতুর্থ যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, এক্ষেত্রে কোনো কোনো যোদ্ধা ধূম্ররাশি-ধ্বজাগ্র দেখে, শোরগোল শুনে এবং যুদ্ধে অবিচলিত থাকে সে সেই সংগ্রামে বিজিত হয়ে সংগ্রাম বিজয়ী হয় এবং সংগ্রামশীর্ষে অবস্থান করে। ভিক্ষুগণ, এখানে এরূপ যোদ্ধাও আছে। ভিক্ষুগণ, ইহা হচ্ছে পঞ্চম যোদ্ধা যা জগতে বিদ্যমান। ভিক্ষুগণ, এই পঞ্চবিধ যোদ্ধা জগতে বিদ্যমান।</p>
<p class="bodytext">৩. হে ভিক্ষুগণ, ঠিক এরূপে পঞ্চবিধ যোদ্ধা পুদ্গলের ন্যায় ভিক্ষুদের মধ্যেও বিদ্যমান। পঞ্চ কী কী?</p>
<p class="bodytext">৪. হে ভিক্ষুগণ, এক্ষেত্রে ভিক্ষু ধূম্ররাশি দেখতে পেয়ে মনের জোর হারায়; টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে শিক্ষা পরিত্যাগপূর্বক হীন জীবনে প্রত্যাবর্তন করে। কিরূপ ধূম্ররাশি? এক্ষেত্রে ভিক্ষুগণ, ভিক্ষু শুনে যে ‘অমুক নামক গ্রাম বা শহরের স্ত্রী বা কুমারী অভিরূপা, দর্শনীয়া প্রসাদিকা ও পরম বর্ণসৌন্দর্যতায় সমন্নাগতা।’ সে তা শ্রবণ করে মনের জোর হারায়, টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে, শিক্ষা পরিত্যাগপূর্বক হীন জীবনে প্রত্যাবর্তন করে। ইহা হচ্ছে তার জন্য ধূম্ররাশি।</p>
<p class="bodytext">ভিক্ষুগণ, যেমন যে যোদ্ধা ধূম্ররাশি দেখে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে সক্ষম হয় না। ভিক্ষুগণ, আমি বলি-এই ব্যক্তি তার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধার ন্যায় প্রথম পুদ্গল।</p>
<p class="bodytext">পুনশ্চ, ভিক্ষুগণ, ভিক্ষু ধূম্ররাশি দেখে অবিচলিত থাকে। কিন্তু ধ্বজাগ্র দেখতে পেয়ে মনের জোর হারায়, টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে শিক্ষা পরিত্যাগপূর্বক হীন জীবনে প্রত্যাবর্তন করে। কিরূপ ধ্বজাগ্র? এক্ষেত্রে ভিক্ষুগণ, ভিক্ষু এরূপ শুনে যে, ‘অমুক নামক গ্রাম বা শহরের স্ত্রী বা কুমারী অভিরূপা, দর্শনীয়া, প্রসাদিকা ও পরম বর্ণসৌন্দর্যতায় সমন্নাগতা।’ অধিকন্তু স্বয়ং অভিরূপা, দর্শনীয়া, প্রসাদিকা ও পরম বর্ণসৌন্দর্যতায় সমন্নাগতা স্ত্রী বা কুমারী দর্শন করে। সে তা দেখে মনের জোর হারায়, টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে শিক্ষা পরিত্যাগপূর্বক হীন জীবনে প্রত্যাবর্তন করে। ইহা হচ্ছে তার জন্য ধ্বজাগ্র।</p>
<p class="bodytext">যেমন, ভিক্ষুগণ, যে যোদ্ধা ধূম্ররাশি দেখে অবিচলিত থাকে; কিন্তু ধ্বজাগ্র দেখে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে সক্ষম হয় না। ভিক্ষুগণ, আমি বলি-এই ব্যক্তি তার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধার ন্যায় দ্বিতীয় পুদ্গল।</p>
<p class="bodytext">পুনশ্চ, ভিক্ষুগণ, ভিক্ষু ধূম্ররাশি ও ধ্বজাগ্র দেখে অবিচলিত থাকে; কিন্তু শোরগোল শুনে মনের জোর হারায়, টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে শিক্ষা পরিত্যাগপূর্বক হীন জীবনে প্রত্যাবর্তন করে। কিরূপ শোরগোল? এক্ষেত্রে ভিক্ষুগণ, অরণ্যে, বৃক্ষমূলে শূন্য-আগারে গত ভিক্ষুর নিকট স্ত্রীলোক উপস্থিত হয়ে উপহাস করে, প্রশংসাসূচক কথা বলে, উচ্চশব্দে হাঁস্য করে এবং ঠাট্টা করে। সে স্ত্রীলোকের দ্বারা উপহাসরত, প্রশংসাসূচক কথায়রত, উচ্চশব্দে হাঁস্যমান ও ঠাট্টায় রত হয়ে মনের জোর হারায়, টলিতে টলিতে চলে, একগুঁয়ে হয় না এবং ব্রহ্মচর্য আচরণ করতে সমর্থ হয় না। সে শিক্ষার প্রতি দুর্বলতা প্রকাশ করে শিক্ষা পরিত্যাগপূর্বক হীন জীবনে প্রত্যাবর্তন করে। ইহা হচ্ছে তার জন্য শোরগোল।</p>
<p class="bodytext">যেমন, ভিক্ষুগণ, যে যোদ্ধা ধূম্ররাশি ও ধ্বজাগ্র দেখে অবিচলিত থাকে; কিন্তু শোরগোল শুনে মনের জোর হারায়, টলিতে টলিতে চলে, একগুঁয়ে হয় না এবং সংগ্রাম উতরাতে সক্ষম হয় না। ভিক্ষুগণ, আমি বলি-এই ব্যক্তি তার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধার ন্যায় তৃতীয় পুদ্গল।</p>
<p class="bodytext">পুনশ্চ, ভিক্ষুগণ, ভিক্ষু ধূম্ররাশি, ধ্বজাগ্র এবং শোরগোল শুনে অবিচলিত থাকে। কিন্তু যুদ্ধে হত হয়, ব্যর্থ হয়। কিরূপ যুদ্ধ? এক্ষেত্রে ভিক্ষুগণ, অরণ্যে, বৃক্ষমূলে, শূন্যগৃহে গত ভিক্ষুর নিকট স্ত্রীলোক উপস্থিত হয়ে উপবেশন করে, শয়ন করে এবং অভিভূত করে। সে স্ত্রীলোকের দ্বারা উপবেশনে রত, শয়নে রত এবং অভিভূত হওয়ার সময় শিক্ষা ত্যাগ না করে, দুর্বলতা প্রকাশ না করে মৈথুনধর্ম সেবন করে। ইহা হচ্ছে তার জন্য যুদ্ধ।</p>
<p class="bodytext">যেমন, ভিক্ষুগণ, যে যোদ্ধা ধূম্ররাশি, ধ্বজাগ্র দেখে এবং শোরগোল শুনে অবিচলিত থাকে। কিন্তু যুদ্ধে হত হয়, ব্যর্থ হয়। ভিক্ষুগণ, আমি বলি-এই ব্যক্তি তার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধার ন্যায় চতুর্থ পুদ্গল।</p>
<p class="bodytext">পুনশ্চ, ভিক্ষুগণ, ভিক্ষু ধূম্ররাশি, ধ্বজাগ্র, শোলগোল এবং যুদ্ধে অবিচলিত থাকে। সে সেই যুদ্ধে বিজয়ী হয়ে সংগ্রাম বিজয়ী হয় এবং সংগ্রামশীর্ষে অবস্থান করে। কিরূপ সংগ্রামশীর্ষ? এক্ষেত্রে ভিক্ষুগণ, অরণ্যে, বৃক্ষমূলে, শূন্য-আগারে গত ভিক্ষুর নিকট স্ত্রীলোক উপস্থিত হয়ে উপবেশন করে, শয়ন করে এবং অভিভূত করে। সে স্ত্রীলোকের দ্বারা উপবেশনে রত, শয়নে রত এবং অভিভূত হওয়ার সময় নিজেকে উদ্ধার করে, মুক্ত করে অন্যত্র চলে যায়। সে অরণ্য, বৃক্ষমূল, পর্বত, কন্দর, গিরিগুহা, শ্মশান, বনপ্রান্তে, খোলাস্থান ও খড়ের নির্জন শয়নস্থানে গমন করে।</p>
<p class="bodytext">৫. সে অরণ্য, বৃক্ষমূল কিংবা শূন্যাগারে গিয়ে পদ্মাসনে উপবিষ্ট হয়ে ঋজুকায়ে সম্মুখে স্মৃতি উপস্থাপন করে। সে জগতে অভিধ্যা ত্যাগ করে বিগত অভিধ্যাচিত্তে অবস্থান করে। সে অভিধ্যা হতে নিজ চিত্তকে পরিশোধন করে। সে ব্যাপাদ-প্রদোষ ত্যাগ করে দ্বেষমুক্ত চিত্তে সর্বপ্রাণী ও ভূতের প্রতি হিতানুকম্পী হয়ে অবস্থান করে। সে ব্যাপাদ-দোষ হতে চিত্তকে পরিশুদ্ধ করে। সে আলস্য-তন্দ্রা ত্যাগ করে বিগত আলস্য-তন্দ্রা, আলোকসংজ্ঞী, স্মৃতিমান, সম্প্রজ্ঞানী হয়। সে আলস্য-তন্দ্রা হতে চিত্তকে পরিশোধন করে। সে ঔদ্ধত্য-কৌকৃত্য ত্যাগ করে অনুদ্ধত ও নিজ চিত্তকে পরিশুদ্ধ করে। সে বিচিকিৎসা (সন্দেহ) ত্যাগ করে সন্দেহোত্তীর্ণ ও কুশলধর্মসমূহে সন্দেহমুক্ত হয়ে অবস্থান করে। সে বিচিকিৎসা হতে চিত্তকে পরিশুদ্ধ করে।</p>
<p class="bodytext">সে চিত্তের উপক্লেশ ও প্রজ্ঞার দুর্বলকারী এই পঞ্চবিধ নীবরণ পরিহার করে যাবতীয় কামসম্পর্ক হতে বিবিক্ত হয়ে এবং অকুশল-চিন্তা হতে বিচ্ছিন্ন হয়ে সবিতর্ক, সবিচার এবং বিবেকজ প্রীতি-সুখমণ্ডিত প্রথম ধ্যান লাভ করে অবস্থান করে। বির্তক-বিচারের উপশমে আধ্যাত্মিক সম্প্রসাদী, চিত্তের একীভাব আনয়নকারী বির্তক-বিচারাতীত সমাধিজ প্রীতি-সুখমণ্ডিত দ্বিতীয় ধ্যান অধিগত করে অবস্থান করে। সে প্রীতির প্রতিও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান লাভ করে বিচরণ করে। সর্ববিধ দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ-না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে।</p>
<p class="bodytext">৬. এইরূপ সমাহিত-চিত্ত, পরিশুদ্ধ, পর্যবদাত (পরিষ্কৃত), অনঞ্জন (নিরঞ্জন), উপক্লেশ বিগত, মৃদুভূত, কর্মক্ষম, স্থিত আনেঞ্জা প্রাপ্ত (নিষ্কম্প) অবস্থায় সে আসবসমূহ ক্ষয়কর জ্ঞানের নিমিত্ত চিত্তকে নিয়োজিত করে। সে ইহা ‘দুঃখসত্য’ বলে যথার্থরূপে জানে; ইহা ‘দুঃখ-সমুদয় সত্য’ বলে যথার্থরূপে জানে; ইহা ‘দুঃখ-নিরোধসত্য’ বলে যথার্থরূপে জানে; ইহা দুঃখ-নিরোধগামী প্রতিপদা আর্যসত্য’ বলে যথার্থরূপে জানে। ইহা ‘আসব’ বলে যথাভূতরূপে জানে; ইহা ‘আসব উৎপত্তির কারণ’ বলে যথার্থরূপে জানে; ইহা ‘আসব নিরোধ’ বলে যথার্থরূপে জানে; ইহা ‘আসব নিরোধের উপায়’ বলে যথার্থরূপে জানে। এই প্রকারে অবগত হওয়ার দরুন এবং দর্শনের দরুন কামাসব হতে তার চিত্ত বিমুক্ত হয়; ভবাসব হতেও চিত্ত বিমুক্ত হয় এবং অবিদ্যাসব হতেও চিত্ত বিমুক্ত হয়। ‘বিমুক্তিতে বিমুক্ত’ তার এরূপ জ্ঞান উৎপন্ন হয়। তার পুনর্জন্ম ক্ষয়, ব্রহ্মচর্যব্রত উদ্&zwnj;যাপিত ও করণীয় সমাপ্ত হয় এবং সে এ জীবনের (আসবক্ষয়ের) নিমিত্ত আর অপর কোনো কর্তব্য নাই, ইহা সুস্পষ্টরূপে উপলব্ধি করে। ইহা হচ্ছে তার জন্য সংগ্রাম বিজয়।</p>
<p class="bodytext">যেমন, ভিক্ষুগণ, যে যোদ্ধা ধূম্ররাশি ও ধ্বজাগ্র দেখে, শোরগোল শুনে এবং যুদ্ধে অবিচলিত থাকে। সে সেই সংগ্রাম বিজয়ী হয়ে সংগ্রামজয়ী হয় এবং সংগ্রামশীর্ষে অবস্থান করে। ভিক্ষুগণ, আমি বলি-এই ব্যাক্তি তার (সেই যোদ্ধার) ন্যায়ই। ভিক্ষুগণ, এখানে এরূপ কোনো কোনো ব্যাক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধায় ন্যায় পঞ্চম পুদ্গল। ভিক্ষুগণ, এই পঞ্চবিধ যোদ্ধার ন্যায় পুদ্গল ভিক্ষুদের মধ্যেও বিদ্যমান।”</p>
<p class="centered">প্রথম যোদ্ধা সূত্র সমাপ্ত।</p>
<h3 class="subhead">৬. দ্বিতীয় যোদ্ধা সূত্র</h3>
<p class="bodytext">৭৬.১. “হে ভিক্ষুগণ, জগতে পাঁচ প্রকার যোদ্ধা বিদ্যমান। পাঁচ প্রকার কী কী?</p>
<p class="bodytext">২. এক্ষেত্রে ভিক্ষুগণ, কোনো কোনো যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আঘাত করে ও পরাভূত করে। ভিক্ষুগণ, এখানে এরূপ কোনো কোনো যোদ্ধাও আছে। ইহা হচ্ছে প্রথম যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, কোনো কোনো যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। সে জ্ঞাতিদের দ্বারা নীত হওয়ার সময় অপর জ্ঞাতিদের নিকট পৌঁছানোর পূর্বেই পথিমধ্যে কালগত হয়। ভিক্ষুগণ, এখানে এরূপ কোনো কোনো যোদ্ধাও আছে। ইহা হচ্ছে দ্বিতীয় যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, কোনো কোনো যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। যথাশীঘ্র জ্ঞাতিগণ তাকে শুশ্রুষা করে, পরিচর্যা করে। সে জ্ঞাতিদের দ্বারা শুশ্রুষা ও পরিচর্যাকালে সেই ক্ষতের দরুন মৃত্যুবরণ করে। ভিক্ষুগণ, এখানে এরূপ কোনো কোনো যোদ্ধাও আছে। ইহা হচ্ছে তৃতীয় যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, কোনো কোনো যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। যথাশীঘ্র জ্ঞাতিগণ তাকে শুশ্রুষা করে, পরিচর্যা করে। সে জ্ঞাতিদের দ্বারা শুশ্রুষা ও পরিচর্যা পেতে পেতে সেই আঘাত হতে সম্পূর্ণরূপে সুস্থ হয়ে উঠে। ভিক্ষুগণ, এখানে এরূপ কোনো কোনো যোদ্ধাও আছে। ইহা হচ্ছে চতুর্থ যোদ্ধা যা জগতে বিদ্যমান।</p>
<p class="bodytext">পুনশ্চ, ভিক্ষুগণ, কোনো কোনো যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে বিজয়ী হয়ে সংগ্রাম জয়ী হয় এবং সংগ্রাম-শীর্ষে অবস্থান করে। ভিক্ষুগণ, এখানে এরূপ কোনো কোনো যোদ্ধাও আছে। ভিক্ষুগণ, এই পঞ্চবিধ যোদ্ধা যা জগতে বিদ্যমান। ভিক্ষুগণ, এই পঞ্চবিধ যোদ্ধা জগতে বিদ্যমান।</p>
<p class="bodytext">৩. হে ভিক্ষুগণ, ঠিক এরূপ পঞ্চবিধ যোদ্ধায় ন্যায় পুদ্গল ভিক্ষুদের মধ্যেও বিদ্যমান। কী কী?</p>
<p class="bodytext">৪. হে ভিক্ষুগণ, এক্ষেত্রে ভিক্ষু কোনো গ্রাম বা শহরকে উপনিশ্রয় করে অবস্থান করে। সে পূর্বাহ্ণসময়ে চীবর পরিধান করে পাত্র-চীবর নিয়ে অরক্ষিত কায়-বাক্&zwnj;-চিত্তের দ্বারা, অনুপস্থিত স্মৃতি দ্বারা এবং অসংযত ইন্দ্রিয়ে সেই গ্রাম বা নগরে পিণ্ডচারণের জন্য প্রবেশ করে। সে তথায় অসংলগ্ন বস্ত্র ও অল্পবস্ত্র পরিহিতা স্ত্রীলোককে দেখতে পায়। সেই স্ত্রীলোকটিকে অসংলগ্ন বস্ত্র এবং অল্প বস্ত্রে দেখে কামরাগে তার চিত্ত সম্পূর্ণরূপে আচ্ছন্ন হয়। সে কামাসক্তিতে আচ্ছন্ন চিত্তে মৈথুনধর্ম চরিতার্থ করে।</p>
<p class="bodytext">যেমন, ভিক্ষুগণ, যে যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আঘাত করে ও পরাভূত করে। ভিক্ষুগণ, আমি বলি এই ব্যক্তি সেই যোদ্ধার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধা ন্যায় প্রথম পুদ্গল।</p>
<p class="bodytext">পুনশ্চ, ভিক্ষুগণ, এক্ষেত্রে ভিক্ষু কোনো গ্রাম বা শহরকে উপনিশ্রয় করে অবস্থান করে। সে পূর্বাহ্ণ সময়ে চীবর পরিধান করে পাত্র-চীবর নিয়ে অরক্ষিত কায়-বাক্&zwnj;-চিত্তের দ্বারা, অনুপস্থিত স্মৃতি দ্বারা এবং অসংযত ইন্দ্রিয়ে সেই গ্রাম বা নগরে পিণ্ডচারণের জন্য প্রবেশ করে। সে তথায় অসংলগ্ন বস্ত্র ও অল্পবস্ত্র পরিহিতা স্ত্রীলোককে দেখতে পায়। সেই স্ত্রীলোকটিকে অসংলগ্ন বস্ত্র এবং অল্প বস্ত্রে দেখে কামরাগে তার চিত্ত সম্পূর্ণরূপে আচ্ছন্ন হয়। সে কামাসক্তিতে আচ্ছন্ন চিত্তে কায় ও মনে দগ্ধ হয়। তার এরূপ চিন্তার উদয় হয়, ‘নিশ্চয়ই আমি আরামে গিয়ে ভিক্ষুদের বলব যে-আমি কামরাগে পর্যুদস্ত। আবুসোগণ, কামরাগে উৎপীড়িত হয়ে ব্রহ্মচর্য পালন করতে সক্ষম হচ্ছি না। তাই শিক্ষার প্রতি দুর্বলতা প্রকাশপূর্বক তা ত্যাগ করে হীন জীবনে প্রত্যাবর্তন করব।’ সে আরামে গমনকালে আরামে পৌঁছিবার পূর্বেই পথিমধ্যে শিক্ষার প্রতি দুর্বলতা প্রকাশ করে শিক্ষা প্রত্যাখ্যানপূর্বক হীন জীবনে প্রত্যাবর্তন করে।</p>
<p class="bodytext">যেমন, ভিক্ষুগণ, যে যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। সে জ্ঞাতিদের দ্বারা নীত হওয়ার সময় অপর জ্ঞাতিদের নিকট পৌঁছানোর পূর্বেই পথিমধ্যে কালগত হয়। ভিক্ষুগণ, আমি বলি এই ব্যক্তি সেই যোদ্ধার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধা ন্যায় দ্বিতীয় পুদ্গল।</p>
<p class="bodytext">পুনশ্চ, ভিক্ষুগণ, এক্ষেত্রে ভিক্ষু কোনো গ্রাম বা শহরকে উপনিশ্রয় করে অবস্থান করে। সে পূর্বাহ্ণ সময়ে চীবর পরিধান করে পাত্র-চীবর নিয়ে অরক্ষিত কায়-বাক্&zwnj;-চিত্তের দ্বারা, অনুপস্থিত স্মৃতি দ্বারা এবং অসংযত ইন্দ্রিয়ে সেই গ্রাম বা নগরে পিণ্ডচারণের জন্য প্রবেশ করে। সে তথায় অসংলগ্ন বস্ত্র ও অল্পবস্ত্র পরিহিতা স্ত্রীলোককে দেখতে পায়। সেই স্ত্রীলোকটিকে অসংলগ্ন বস্ত্র এবং অল্পবস্ত্রে দেখে কামরাগে তার চিত্ত সম্পূর্ণরূপে আচ্ছন্ন হয়। সে কামাসক্তিতে আচ্ছন্ন চিত্তে কায় ও মনে দগ্ধ হয়। তার এরূপ চিন্তার উদয় হয়, ‘নিশ্চয়ই আমি আরামে গিয়ে ভিক্ষুদের বলব যে-আমি কামরাগে পর্যুদস্ত। আবুসোগণ, কামরাগে উৎপীড়িত হয়ে ব্রহ্মচর্য পালন করতে সক্ষম হচ্ছি না। তাই শিক্ষার প্রতি দুর্বলতা প্রকাশপূর্বক তা ত্যাগ করে হীন জীবনে প্রত্যাবর্তন করব।’</p>
<p class="bodytext">যথাশীঘ্র সব্রহ্মচারীরা তাকে উপদেশ দেয় এবং অনুশাসন করে, ‘হে বন্ধু, ভগবান কর্তৃক কাম অল্পমাত্র ভোগরূপে, বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম অস্থি-কঙ্কালের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম মাংসপেশীর উপমাস্বরূপ, বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম তৃণমশালের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম অঙ্গারপূর্ণ গর্তের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম স্বপ্নের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম ঋণের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম বৃক্ষফলের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম বধ্যকাষ্ঠের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম বল্লমের, শূলের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম ফণাসম্পন্ন বিষধর সর্পের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। আয়ুষ্মান, ব্রহ্মচর্যায় অভিরমিত হোন। আয়ুষ্মান, শিক্ষার প্রতি দুর্বলতা প্রকাশপূর্বক শিক্ষা প্রত্যাখ্যান করে হীন জীবনে প্রত্যাবর্তন করবেন না।’</p>
<p class="bodytext">সে সব্রহ্মচারীদের দ্বারা উপদিষ্ট ও অনুশাসিত হওয়ার সময় এইরূপ বলে, ‘বন্ধুগণ, যদিওবা ভগবান কর্তৃক কাম অল্পমাত্র ভোগরূপে; বহুদুঃখ বহু উপায়াস এবং এই জীবনে অধিকতর আদীনবরূপে উক্ত হয়েছে; তথাপি আমি ব্রহ্মচর্য পালন করতে অক্ষম। তাই শিক্ষার প্রতি দুর্বলতা প্রকাশ করে, শিক্ষা প্রত্যাখ্যান করে হীন জীবনে প্রত্যাবর্তন করব।’ সে শিক্ষার প্রতি দুর্বলতা প্রকাশ করে, শিক্ষা প্রত্যাখ্যান করে হীন জীবনে প্রত্যাবর্তন করে।</p>
<p class="bodytext">যেমন, ভিক্ষুগণ, যে যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। যথাশীঘ্র জ্ঞাতিগণ তাকে শুশ্রুষা করে, পরিচর্যা করে। সে জ্ঞাতিদের দ্বারা শুশ্রুষা ও পরিচর্যাকালে সেই ক্ষতের দরুন মৃত্যুবরণ করে। ভিক্ষুগণ, আমি বলি এই ব্যক্তি সেই যোদ্ধার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধা ন্যায় তৃতীয় পুদ্গল। </p>
<p class="bodytext">পুনশ্চ, ভিক্ষুগণ, এক্ষেত্রে ভিক্ষু কোনো গ্রাম বা শহরকে উপনিশ্রয় করে অবস্থান করে। সে পূর্বাহ্ণ সময়ে চীবর পরিধান করে পাত্র-চীবর নিয়ে অরক্ষিত কায়-বাক্&zwnj;-চিত্তের দ্বারা, অনুপস্থিত স্মৃতি দ্বারা এবং অসংযত ইন্দ্রিয়ে সেই গ্রাম বা নগরে পিণ্ডচারণের জন্য প্রবেশ করে। সে তথায় অসংলগ্ন বস্ত্র ও অল্পবস্ত্র পরিহিতা স্ত্রীলোককে দেখতে পায়। সেই স্ত্রীলোকটিকে অসংলগ্ন বস্ত্র এবং অল্প বস্ত্রে দেখে কামরাগে তার চিত্ত সম্পূর্ণরূপে আচ্ছন্ন হয়। সে কামাসক্তিতে আচ্ছন্ন চিত্তে কায় ও মনে দগ্ধ হয়। তার এরূপ চিন্তার উদয় হয়, ‘নিশ্চয়ই আমি আরামে গিয়ে ভিক্ষুদের বলব যে-আমি কামরাগে পর্যুদস্ত। আবুসোগণ, কামরাগে উৎপীড়িত হয়ে ব্রহ্মচর্য পালন করতে সক্ষম হচ্ছি না। তাই শিক্ষার প্রতি দুর্বলতা প্রকাশপূর্বক তা ত্যাগ করে হীন জীবনে প্রত্যাবর্তন করব।’</p>
<p class="bodytext">যথাশীঘ্র সব্রহ্মচারীরা তাকে উপদেশ দেয় এবং অনুশাসন করে, ‘হে বন্ধু, ভগবান কর্তৃক কাম অল্পমাত্র ভোগরূপে, বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম অস্থি-কঙ্কালের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম মাংসপেশীর উপমাস্বরূপ, বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম তৃণেরমশালের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম অঙ্গারপূর্ণ গর্তের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম স্বপ্নের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম ঋণের উপমস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম বৃক্ষেরফলের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম বধ্যকাষ্ঠের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। </p>
<p class="bodytext">ভগবান কর্তৃক কাম বল্লমের, শূলের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে।</p>
<p class="bodytext">ভগবান কর্তৃক কাম ফণাসম্পন্ন বিষধর সর্পের উপমাস্বরূপ বহু দুঃখ, বহু উপায়াস (কষ্ট) এবং এই জীবনে অধিকতর আদীনবরূপে (অসুবিধা) উক্ত হয়েছে। আয়ুষ্মান, ব্রহ্মচর্যায় অভিরমিত হোন। আয়ুষ্মান, শিক্ষার প্রতি দুর্বলতা প্রকাশ করে শিক্ষা প্রত্যাখ্যান করে হীন জীবনে প্রত্যাবর্তন করবেন না।’</p>
<p class="bodytext">সে সব্রহ্মচারীদের দ্বারা এভাবে উপদিষ্ট ও অনুশাসিত হওয়ার সময় এরূপ বলে : ‘আবুসো, আমি চেষ্ঠা করব, আমি কঠোরভাবে প্রচেষ্ঠা করব। আবুসো, আমি অভিরমিত হবো! আবুসো, এখন আমি শিক্ষার প্রতি দুর্বলতা প্রকাশপূর্বক শিক্ষা প্রত্যাখ্যান করে হীন জীবনে প্রত্যাবর্তন করব না।’</p>
<p class="bodytext">যেমন, ভিক্ষুগণ, যে যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে যথাসাধ্য চেষ্টা করে এবং কঠোরভাবে প্রচেষ্টা করে। শীঘ্রই যথাসাধ্য চেষ্টা ও কঠোরভাবে প্রচেষ্টার দরুন শত্রু রা তাকে আহত করে, শীঘ্রই অপনীত করে এবং আনীত করে তাকে নিজ জ্ঞাতিদের নিকট নিয়ে যায়। যথাশীঘ্র জ্ঞাতিগণ তাকে শুশ্রুষা করে, পরিচর্যা করে। সে জ্ঞাতিদের দ্বারা শুশ্রূষা ও পরিচর্যা পেতে পেতে সেই আঘাত হতে সম্পূর্ণরূপে সুস্থ হয়ে উঠে। ভিক্ষুগণ, আমি বলি এই ব্যক্তি সেই যোদ্ধার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধা ন্যায় চতুর্থ পুদ্গল।</p>
<p class="bodytext">পুনশ্চ, ভিক্ষুগণ, এক্ষেত্রে ভিক্ষু কোনো গ্রাম বা নিগমকে উপনিশ্রয় করে অবস্থান করে। সে পূর্বাহ্ণ সময়ে চীবর পরিধান করে পাত্র-চীবর নিয়ে সুরক্ষিত কায়-বাক্&zwnj;-চিত্তে, উপস্থিত স্মৃতির দ্বারা এবং সংযত ইন্দ্রিয়ে সেই গ্রাম বা নিগমে পিণ্ডচারণের জন্য প্রবেশ করে। সে চক্ষু দ্বারা রূপ দর্শন করে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে চক্ষু-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে চক্ষু-ইন্দ্রিয় রক্ষা করে এবং চক্ষু-ইন্দ্রিয়ে সংযত হয়। সে কর্ণ দ্বারা শব্দ শ্রবণ করে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে কর্ণ-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে কর্ণ-ইন্দ্রিয় রক্ষা করে এবং কর্ণ-ইন্দ্রিয়ে সংযত হয়। সে নাসিকা দ্বারা গন্ধ আঘ্রাণ করে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে নাসিকা-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে নাসিকা-ইন্দ্রিয় রক্ষা করে এবং নাসিকা-ইন্দ্রিয়ে সংযত হয়। সে জিহ্বা দ্বারা রস আস্বাদন করে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে জিহ্বা-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে জিহ্বা-ইন্দ্রিয় রক্ষা করে এবং জিহ্বা-ইন্দ্রিয়ে সংযত হয়। সে কায় দ্বারা সপ্রষ্টব্য স্পর্শ করে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে কায়-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে কায়-ইন্দ্রিয় রক্ষা করে এবং কায়-ইন্দ্রিয়ে সংযত হয়। সে মন দ্বারা ধর্ম বিজ্ঞাত হয়ে নিমিত্তগ্রাহী হয় না এবং অনুব্যঞ্জনগ্রাহী হয় না। যে কারণে মন-ইন্দ্রিয় অসংযত বিহারী অভিধ্যা দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুস্মরণ করে। সে মনেন্দ্রিয় রক্ষা করে এবং মনেন্দ্রিয়ে সংযত হয়। সে ভিক্ষান্ন সংগ্রহ হতে প্রত্যাবর্তন করে ভোজনের পর অরণ্যে, বৃক্ষমূলে, পর্বতে, কন্দরে, গিরিগুহায়, শ্মাশনে, বনপ্রান্তে, উন্মুক্ত স্থানে ও পলালপুঞ্জে (শস্যহীন তৃণরাশিতে), নির্জন-শয়ন স্থানে গমন করে। সে অরণ্যে, বৃক্ষমূলে কিংবা শূন্যাগারে গিয়ে দেহকে সোজা করে লক্ষ্যাভিমুখে স্মৃতি উপস্থাপিত করে পর্যঙ্কাবদ্ধ হয়ে (পদ্মাসনে) উপবেশন করে। সে জগতে অভিধ্যা ত্যাগ করে বিগত অভিধ্যা চিত্তে অবস্থান করে। সে অভিধ্যা হতে নিজ চিত্তকে পরিশোধন করে। সে ব্যাপাদ-প্রদোষ ত্যাগ করে দ্বেষমুক্ত চিত্তে সর্বপ্রাণী ও ভূতের প্রতি হিতানুকম্পী হয়ে অবস্থান করে। সে ব্যাপাদ-দোষ চিত্তকে পরিশুদ্ধ করে। সে আলস্য-তন্দ্রা ত্যাগ করে বিগত আলস্য-তন্দ্রা, আলোক-সংজ্ঞী, স্মৃতিমান, সম্প্রজ্ঞানী হয়। সে আলস্য-তন্দ্রা হতে চিত্তকে পরিশোধন করে। সে ঔদ্ধত্য-কৌকৃত্য ত্যাগ করে অনুদ্ধত ও নিজ চিত্তকে পরিশুদ্ধ করে। সে বিচিকিৎসা (সন্দেহ) ত্যাগ করে সন্দেহোত্তীর্ণ ও কুশলধর্মসমূহে সন্দেহমুক্ত হয়ে অবস্থান করে। সে বিচিকিৎসা হতে চিত্তকে পরিশুদ্ধ করে।</p>
<p class="bodytext">সে চিত্তের উপক্লেশ ও প্রজ্ঞা দুর্বলকারী এই পঞ্চবিধ নীবরণ পরিহার করে যাবতীয় কামসম্পর্ক হতে বিবিক্ত হয়ে এবং অকুশল-চিন্তা হতে বিচ্ছিন্ন হয়ে সবিতর্ক, সবিচার এবং বিবেকজ প্রীতি-সুখমণ্ডিত প্রথম ধ্যান লাভ করে অবস্থান করে। বির্তক-বিচারের উপশমে আধ্যাত্মিক সম্প্রসাদী, চিত্তের একীভাব আনয়নকারী বির্তক-বিচারাতীত সমাধিজ প্রীতি-সুখমণ্ডিত দ্বিতীয় ধ্যান অধিগত করে অবস্থান করে। সে প্রীতির প্রতিও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতি নিরপেক্ষ) সুখ অনুভব করে; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান লাভ করে বিচরণ করে। সর্ববিধ দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ-না-সুখ ‘উপেক্ষা-স্মৃতি-পরিশুদ্ধ’ নামক চতুর্থ ধ্যান লাভ করে অবস্থান করে।</p>
<p class="bodytext">৬. এইরূপ সমাহিত-চিত্ত, পরিশুদ্ধ, পর্যবদাত (পরিষ্কৃত), অনঞ্জন (নিরঞ্জন), উপক্লেশ বিগত, মৃদুভূত, কর্মক্ষম, স্থিত আনেঞ্জাপ্রাপ্ত (নিষ্কম্প) অবস্থায় সে আসবসমূহ ক্ষয়কর জ্ঞানের নিমিত্ত চিত্তকে নিয়োজিত করে। সে ইহা ‘দুঃখসত্য’ বলে যথার্থরূপে জানে; ইহা ‘দুঃখ-সমুদয়সত্য’ বলে যথার্থরূপে জানে; ইহা ‘দুঃখ-নিরোধসত্য’ বলে যথার্থরূপে জানে; ইহা ‘দুঃখ-নিরোধগামী প্রতিপদা আর্যসত্য’ বলে যথার্থরূপে জানে। ইহা ‘আসব’ বলে যথাভূতরূপে জানে; ইহা ‘আসব উৎপত্তির কারণ’ বলে যথার্থরূপে জানে; ইহা ‘আসব-নিরোধ’ বলে যথার্থরূপে জানে; ইহা ‘আসব নিরোধের উপায়’ বলে যথার্থরূপে জানে। এই প্রকারে অবগত হওয়ার দরুন এবং দর্শনের দরুন কামাসব হতে তার চিত্ত বিমুক্ত হয়; ভবাসব হতেও চিত্ত বিমুক্ত হয় এবং অবিদ্যাসব হতেও চিত্ত বিমুক্ত হয়। ‘বিমুক্তিতে বিমুক্ত’ তার এরূপ জ্ঞান উৎপন্ন হয়। তার পুনর্জন্ম ক্ষয়, ব্রহ্মচর্যব্রত উদ্&zwnj;যাপিত ও করণীয় সমাপ্ত হয় এবং এ জীবনের (আসবক্ষয়ের) নিমিত্ত আর অপর কোনো কর্তব্য নাই, ইহা সুস্পষ্টরূপে উপলব্ধি করে।</p>
<p class="bodytext">যেমন, ভিক্ষুগণ, যে যোদ্ধা ঢাল-তলোয়ার নিয়ে ধনু-তীর দৃঢ়ভাবে বেঁধে সম্মিলিতভাবে সংগ্রামে অবতীর্ণ হয়। সে সেই সংগ্রামে বিজয়ী হয়ে সংগ্রাম জয়ী হয় এবং সংগ্রাম-শীর্ষে অবস্থান করে। ভিক্ষুগণ, আমি বলি এই ব্যক্তি সেই যোদ্ধার ন্যায়ই। ভিক্ষুগণ, এখানে এরূপ কোনো কোনো ব্যক্তি আছে। ভিক্ষুগণ, ইহা হচ্ছে ভিক্ষুদের মধ্যে বিদ্যমান যোদ্ধার ন্যায় পঞ্চম পুদ্গল। ভিক্ষুগণ, এই পাঁচ প্রকার হচ্ছে ভিক্ষুদের মধ্যে বিদ্যমান যোদ্ধা সদৃশ পুদ্গল। </p>
<p class="centered">দ্বিতীয় যোদ্ধা সূত্র সমাপ্ত।</p>
<h3 class="subhead">৭. প্রথম অনাগত ভয় সূত্র</h3>
<p class="bodytext">৭৭.১. “হে ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য পঞ্চবিধ অনাগত ভয় সম্পর্কে বিবেচনা করাই যথেষ্ট। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, আরণ্যিক ভিক্ষু এরূপ বিবেচনা করে, ‘আমি বর্তমানে একাকী অরণ্যে অবস্থান করছি। আমার অরণ্যে একাকী অবস্থানকালে সাপ আমাকে দংশন করতে পারে। বৃশ্চিকও আমাকে দংশন করতে পারে; শতপদীও আমাকে দংশন করতে পারে। তার ফলে আমার মৃত্যুও হতে পারে। তা আমার পক্ষে অন্তরায়কর। সেহেতু অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় সম্যকরূপে উপলব্ধির জন্য বীর্যারম্ভ করব।’ ভিক্ষুগণ, অপ্রমত্ত অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই প্রথম অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, আরণ্যিক ভিক্ষু এরূপ বিবেচনা করে, ‘আমি বর্তমানে একাকী অরণ্যে অবস্থান করছি। আমার অরণ্যে একাকী অবস্থানকালে আমি হোচট খেতে পারি এবং পতিতও হতে পারি। আমার দ্বারা ভুক্ত আহারের মাধ্যমেও আমি অসুস্থ হতে পারি। আমার পিত্তরস কুপিত হতে পারে, শ্লেষ্মা কুপিত হতে পারে, শরীরাভ্যন্তরে সঞ্চিত বায়ুও<span class="ftnRef">[45]</span> কুপিত হতে পারে। তার ফলে আমার মৃত্যুও হতে পারে। তা আমার জন্য অন্তরায়কর। সেহেতু অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় সম্যকরূপে উপলব্ধির জন্য বীর্যারম্ভ করব।’ ভিক্ষুগণ, অপ্রমত্ত অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই দ্বিতীয় অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘আমি বর্তমানে একাকী অরণ্যে অবস্থান করছি। আমার অরণ্যে একাকী অবস্থানকলে আমার সাথে মূর্খদের সাক্ষাৎ হতে পারে; সিংহ, বাঘ, চিতাবাঘ, ভালৱুক, হায়েনার সাথেও সাক্ষাৎ হতে পারে। তারা আমার জীবননাশও করতে পারে এবং মৃত্যুর কারণও হতে পারে। তা আমার পক্ষে অন্তরায়কর। সেহেতু অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় সম্যকরূপে উপলব্ধির জন্য বীর্যারম্ভ করব।’ ভিক্ষুগণ, অপ্রমত্ত অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই তৃতীয় অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘আমি বর্তমানে একাকী অরণ্যে অবস্থান করছি। আমার অরণ্যে একাকী অবস্থানকালে আমার সাথে কৃতকর্মা বা অকৃতকর্মা<span class="ftnRef">[46]</span> চোরদের সাক্ষাৎ হতে পারে। তারা আমার জীবন হনন করতে পারে এবং মৃত্যুর কারণও হতে পারে। তা আমার পক্ষে অন্তরায়কর। সেহেতু অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় সম্যকরূপে উপলব্ধির জন্য বীর্যারম্ভ করব।’ ভিক্ষুগণ, অপ্রমত্ত অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই চতুর্থ অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘আমি বর্তমানে একাকী অরণ্যে অবস্থান করছি। এই অরণ্যে মূর্খ-অমনুষ্য আছে। তারা আমার জীবন হনন করতে পারে এবং মৃত্যুর কারণও হতে পারে। তা আমার পক্ষে অন্তরায়কর। সেহেতু অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় সম্যকরূপে উপলব্ধির জন্য বীর্যারম্ভ করব।’ ভিক্ষুগণ, অপ্রমত্ত অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই পঞ্চম অনাগত ভয় সম্পর্কে বিবেচনা করাই যথেষ্ট।</p>
<p class="bodytext">৩. হে ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই পঞ্চবিধ অনাগত ভয় সম্পর্কে বিবেচনা করাই যথেষ্ট।</p>
<p class="centered">প্রথম অনাগত ভয় সূত্র সমাপ্ত।</p>
<h3 class="subhead">৮. দ্বিতীয় অনাগত ভয় সূত্র</h3>
<p class="bodytext">৭৮.১. “হে ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যমরূপে উপলব্ধির জন্য আরণ্যিক ভিক্ষুর পঞ্চবিধ অনাগত ভয় সম্পর্কে বিবেচনা করাই যথেষ্ট। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু এরূপ বিবেচনা করে, ‘আমি বর্তমানে অল্পবয়স্ক যুবক, কালকেশধারী, যৌবনের শুভক্ষণ প্রথম বয়সে উপনীত। কিন্তু সময় হলে জরা এই দেহকে স্পর্শ করবে। জরা-জীর্ণতার দ্বারা অভিভূত হয়ে বুদ্ধের শাসনে মনোসংযোগ করা সহজসাধ্য নহে। অরণ্যে, বনপ্রান্তে, শয়নস্থান অভ্যাস করাও সহজ নয়। আমার মধ্যে সেই অনিষ্টকর, অকান্ত, অমনোজ্ঞ ধর্ম আগমনের পূর্বে অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য বীর্যারম্ভ করব। এবং আমি সেই ধর্মে সমৃদ্ধ হয়ে জীর্ণাবস্থায়ও সুখে অবস্থান করতে পারব।’ ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই প্রথম অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘আমি বর্তমানে নীরোগী অল্পাতঙ্ক, হজম শক্তিসম্পন্ন এবং অত্যধিক শীতোষ্ণ নহে; অধিকন্তু, মধ্যম শীতোষ্ণে প্রধানক্ষম (অধিক সহনশীল)। কিন্তু সময় হলে ব্যাধি এই দেহকে ম্পর্শ করবে। রোগাক্রান্ত ও ব্যাধির দ্বারা অভিভূত হয়ে বুদ্ধের শাসনে মনোসংযোগ করা সহজসাধ্য নহে। অরণ্যে, বনপ্রান্তে, শয়নস্থান অভ্যাস করাও সহজ নয়। আমার মধ্যে সেই অনিষ্টকর, অকান্ত, অমনোজ্ঞ ধর্ম আগমনের পূর্বে অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য বীর্যারম্ভ করব। এবং আমি সেই ধর্মে সমৃদ্ধ হয়ে রোগাক্রান্ত হলেও সুখে অবস্থান করতে পারব।’ ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যমরূপে উপলব্ধির জন্য আরণ্যিক ভিক্ষুর এই দ্বিতীয় অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘বর্তমানে সুভিক্ষ, সুশস্য, পিণ্ডও সুলভ্য এবং পিণ্ডচারণের মাধমে জীবনধারণ করাও সহজসাধ্য। এমন সময়ও হয় যখন দুর্ভিক্ষ, শস্যমন্দা, পিণ্ডলাভ করাও কঠিন এবং পিণ্ডচারণের মাধমে জীবনধারণ করা ও দুষ্কর হয়। দুর্ভিৰের সময়ে মানুষেরা যেখানে সুভিক্ষ সেখানে গমন করে। তথায় সামাজিক বিহার আকীর্ণ বিহারে পরিণত হয়। সেইরূপ অবস্থায় বুদ্ধের শাসনে মনোসংযোগ করা সহজসাধ্য নহে। অরণ্যে, বনপ্রান্তে, শয়নস্থান অভ্যাস করাও সহজ নয়। আমার মধ্যে সেই অনিষ্টকর, অকান্ত, অমনোজ্ঞ ধর্ম আগমনের পূর্বে অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য বীর্যারম্ভ করব। এবং আমি সেই ধর্মে সমৃদ্ধ হয়ে দুর্ভিৰের সময়েও সুখে অবস্থান করতে পারব।’ ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই তৃতীয় অনাগত ভয় সম্পর্কে বিবেচনা করাই যথেষ্ট।</p>
<p class="bodytext">পুনশ্চ, হে ভিক্ষুগণ, ভিক্ষু এরূপ বিবেচনা করে, ‘বর্তমানে জনগণেরা একতাবদ্ধ, প্রীতি-সম্ভাষণে রত, অবিবাদে রত এবং ক্ষীর ও জলের ন্যায় একে অপরকে প্রিয়দৃষ্টিতে দেখে অবস্থান করছে। কিন্তু এমন সময়ও চলে আছে যখন দস্যুদের আক্রমনের ভয় উৎপন্ন হয়, ফলে রাজ্যবাসীরা তাদের যানে আরূঢ় হয়ে অন্যত্র গমন করে। মানুষেরা সেই ভয়ে নিরাপদ স্থানে চলে যায়। তথায় সামাজিক বিহারও আকীর্ণ বিহারে পরিণত হয়। সেইরূপ অবস্থায় বুদ্ধের শাসনে মনোসংযোগ করা সহজসাধ্য নহে। অরণ্যে, বনপ্রান্তে, শয়নস্থান অভ্যাস করাও সহজ নয়। আমার মধ্যে সেই অনিষ্টকর, অকান্ত, অমনোজ্ঞ ধর্ম আগমনের পূর্বে অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য বীর্যারম্ভ করব। এবং আমি সেই ধর্মে সমৃদ্ধ হয়ে ভয়ের সময়েও সুখে অবস্থান করতে পারব।’ ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই চতুর্থ অনগাত ভয় সম্পর্কে বিবেচনা করাই যথেষ্ট।”</p>
<p class="bodytext">পুনশ্চ, ভিক্ষুগণ, ভিক্ষু এরূপ বিবেচনা করে, ‘বর্তমানে সংঘ একতাবদ্ধ, প্রীতি-সম্ভাষণে রত, অবিবাদে রত এবং একই শিক্ষানুসারী হয়ে সুখে অবস্থান করে। কিন্তু এমন সময় হয় যখন সংঘে ভাঙন ধরে। ভাঙন ধরা সংঘের মধ্যে থেকে বুদ্ধের শাসনে মনঃসংযোগ করা সহজসাধ্য নহে। অরণ্যে, বনপ্রান্তে, শয়নস্থান অভ্যাস করাও সহজ নয়। আমার মধ্যে সেই অনিষ্টকর, অকান্ত, অমনোজ্ঞ ধর্ম আগমনের পূর্বে অবশ্যই আমি অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য ও অনুপলব্ধ বিষয় সম্যকরূপে উপলব্ধির জন্য বীর্যারম্ভ করব। এবং আমি সেই ধর্মে সমৃদ্ধ হয়ে ভাঙ্গন ধরা সংঘের মধ্যেও সুখে অবস্থান করতে পারব।’ ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যকরূপে উপলব্ধির জন্য আরণ্যিক ভিক্ষুর এই পঞ্চম অনাগত ভয় সম্পর্কে বিবেচনা করাই যথেষ্ট। </p>
<p class="bodytext">৩. ভিক্ষুগণ, অপ্রমত্ত, অত্যুৎসাহী, দৃঢ়প্রতিজ্ঞ হয়ে অবস্থানের নিমিত্ত এবং অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য, অনুপলব্ধ বিষয় সম্যমরূপে উপলব্ধির জন্য আরণ্যিক ভিক্ষুর এই পঞ্চ অনাগত ভয় সম্পর্কে বিবেচনা করাই যথেষ্ট।” </p>
<p class="centered">দ্বিতীয় অনাগত ভয় সূত্র সমাপ্ত।</p>
<h3 class="subhead">৯. তৃতীয় অনাগত ভয় সূত্র</h3>
<p class="bodytext">৭৯.১. “হে ভিক্ষুগণ, পাঁচ প্রকার অনাগত ভয় বর্তমানে অনুদিত; কিন্তু ভবিষ্যৎ-এ উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত ত্যাগের নিমিত্ত প্রচেষ্টা করতে হবে। পঞ্চ কী কী?</p>
<p class="bodytext">২. ভিক্ষুগণ, দীর্ঘ সময় পর অনাগতে ভিক্ষুরা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হবে। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে সমকক্ষ অপরকে উপসম্পদা প্রদান করবে (ভিক্ষুরূপে প্রতিষ্ঠিত করবে)। এবং সত্যি তারা উপসম্পন্নদের অধিশীল, অধিচিত্ত ও অধিপ্রজ্ঞার শিক্ষা দিতে সক্ষম হবে না। ফলে তারাও হবে অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে সমকক্ষ অপরকে উপসম্পদা প্রদান করবে। এবং তারাও উপসম্পন্নদের অধিশীল, অধিচিত্ত ও অধিপ্রজ্ঞার শিক্ষা দিতে সক্ষম হবে না। ফলে তারাও হবে অভাবিত কায়, অভাবিত শীল ও অভাবিত প্রজ্ঞাসম্পন্ন। ভিক্ষুগণ, এইরূপে ধর্ম-দূষণের দ্বারা বিনয় দূষিত হবে। বিনয়-দূষণের দ্বারা ধর্ম দূষিত হবে। ভিক্ষুগণ, ইহা হচ্ছে প্রথম অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হবে। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে সমকক্ষ অপরকে নিশ্রয় প্রদান করবে। এবং সত্যিই তারা তাদের (নিশ্রয় প্রাপ্তদের) অধিশীল, অধিচিত্ত ও অধিপ্রজ্ঞার শিক্ষা দিতে সক্ষম হবে না। ফলে তারাও হবে অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে সমকক্ষ অপরকে নিশ্রয় প্রদান করবে। এবং তারাও নিশ্রয় প্রাপ্তদের অধিশীল, অধিচিত্ত ও অধিপ্রজ্ঞার শিক্ষা দিতে সক্ষম হবে না। ফলে তারাও হবে অভাবিত কায়, অভাবিত শীল ও অভাবিত প্রজ্ঞারসম্পন্ন। ভিক্ষুগণ, এইরূপে ধর্ম দূষণের দ্বারা বিনয় দূষিত হবে। বিনয় দূষণের দ্বারা ধর্ম দূষিত হবে। ভিক্ষুগণ, ইহা হচ্ছে দ্বিতীয় অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হবে। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে অভিধর্ম, বেদল্ল ভাষণকালে যথাযথ অর্থ জ্ঞাত হবে না। অধিকন্তু কৃষ্ণধর্মে (পাপ) প্রবিষ্টমান হবে। ভিক্ষুগণ, এরূপে ধর্ম-দূষণের দ্বারা বিনয় দূষিত হবে। বিনয়-দূষণের দ্বারা ধর্ম দূষিত হবে। ভিক্ষুগণ, ইহা হচ্ছে তৃতীয় অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সতর্ক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হবে। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে যে-সমস্ত উপদেশাদি তথাগত কর্তৃক ভাষিত, গম্ভীর, গম্ভীর অর্থ, লোকোত্তর, শূন্যতাসংযুক্ত; তা আবৃত্তিকালে শ্রবণ করবে না, শ্রোত্রে মনোসংযোগ করবে না, অপর চিত্ত উপস্থাপিত করবে না এবং সেই ধর্মাদি শিক্ষা করা উচিত, আয়ত্ত আনা উচিত বলে মনে করবে না। কিন্তু যে-সমস্ত উপদেশাদি ছন্দোবদ্ধভাবে রচিত, কাব্য, ভাব সৌন্দর্যপূর্ণ, চিত্তব্যঞ্জন, অন্যতীর্থিয় শ্রাবকদের কর্তৃক ভাষিত, তা আবৃত্তিকালে শ্রবণ করবে; শ্রোত্রে মনোসংযোগ করবে, অপর চিত্ত উপস্থাপিত করবে এবং সেই ধর্মাদি শিক্ষা করা উচিত, আয়ত্তে আনা উচিত বলে মনে করবে। ভিক্ষুগণ, এরূপে ধর্ম-দূষণের দ্বারা বিনয় দূষিত হবে। বিনয়-দূষণের দ্বারা ধর্ম দূষিত হবে। ভিক্ষুগণ, ইহা হচ্ছে চতুর্থ অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হবে। তারা অভাবিত কায়, অভাবিত শীল, অভাবিত চিত্ত এবং অভাবিত প্রজ্ঞাসম্পন্ন হয়ে স্থবির ভিক্ষুরা বিলাসী হবে, নীতিহীন, নীতিস্খলনের প্রস্তাবক, প্রবিবেকধুর ত্যাগকারী হবে। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্ধির জন্য বীর্যারম্ভ (প্রচেষ্টা) করবে না। তাদের পরবর্তী জনেরাও ভ্রান্ত দর্শনের দরুন একই পথে প্রবিষ্ট হবে। তারাও বিলাসী হবে, নীতিহীন, নীতিস্খলনের প্রস্তাবক, প্রবিবেকধুর ত্যাগকারী হবে। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্ধির জন্য বীর্যারম্ভ (প্রচেষ্টা) করবে না। ভিক্ষুগণ, এরূপে ধর্ম দূষণের দ্বারা বিনয় দূষিত হবে। বিনয় দূষণের দ্বারা ধর্ম দূষিত হবে। ভিক্ষুগণ, ইহা হচ্ছে পঞ্চম অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">৩. হে ভিক্ষুগণ, এই পাঁচ প্রকার অনাগত ভয় বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।”</p>
<p class="centered">তৃতীয় অনাগত ভয় সূত্র সমাপ্ত।</p>
<h3 class="subhead">১০. চতুর্থ অনাগত ভয় সূত্র</h3>
<p class="bodytext">৮০.১. “হে ভিক্ষুগণ, পাঁচ প্রকার অনাগত ভয় বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে। পাঁচ প্রকার কী কী?</p>
<p class="bodytext">২. হে ভিক্ষুগণ, দীর্ঘ সময় পর অনাগতে ভিক্ষুরা উত্তম চীবরকামী হবে। তারা উত্তম চীবরকামী হয়ে পাংশুকুলিক চীবর পরিত্যাগ করবে। অরণ্যে, বনপ্রান্তের নির্জন আবাস স্থান পরিত্যাগ করে গ্রাম-নিগম-রাজধানীতে একত্রিত হয়ে তাদের আবাস স্থাপন করবে। এবং চীবরের কারণে নানা প্রকার অকুশল পথে ও অনুপযুক্তভাবে অপরাধ করবে। ভিক্ষুগণ, ইহা হচ্ছে প্রথম অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে। </p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা উত্তম পিণ্ডপাতকামী হবে। তারা উত্তম পিণ্ডপাত আকাঙ্ক্ষী হয়ে পিণ্ডচারণ পরিত্যাগ করবে। অরণ্যে, বনপ্রান্তের নির্জন আবাস স্থান পরিত্যাগ করে গ্রাম-নিগম-রাজধানীতে একত্রিত হয়ে তাদের আবাস স্থান নির্মাণ করবে। জিহ্বাগ্রের দ্বারা রস আস্বাদনের এবং উত্তম পিণ্ডপাতের নিমিত্ত নানা প্রকার অকুশল পথে ও অনুপযুক্তভাবে অপরাধ করবে। ভিক্ষুগণ, ইহা হচ্ছে দ্বিতীয় অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগত ভিক্ষুরা উত্তম শয্যাসন কামী হবে। তারা উত্তম শয্যাসন আকাঙ্ক্ষী হয়ে বৃক্ষমূলিক আসন পরিত্যাগ করবে। অরণ্যে, বনপ্রান্তের নির্জন আবাস স্থান পরিত্যাগ করে গ্রাম-নিগম-রাজধানীতে একত্রিত হয়ে তাদের আবাস স্থান নির্মাণ করবে। এবং শয্যাসনের কারণে নানা প্রকার অকুশল পথে ও অনুপযুক্তভাবে অপরাধ করবে। ভিক্ষুগণ, ইহা হচ্ছে তৃতীয় অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা ভিক্ষুণী, শিক্ষামনা, শ্রামণদের সাথে একত্রিত হয়ে অবস্থান করবে। ভিক্ষুগণ, ভিক্ষুণী, শিক্ষামনা ও শ্রামণদের সাথে ভিক্ষুদের সংসর্গের দরুন ইহাই প্রত্যশিত যে ‘তারা অনুৎসুক হয়ে ব্রহ্মচর্য আচরণ করবে। অন্যতর বা সংক্লিষ্ট অপরাধ প্রাপ্ত হবে কিংবা শিক্ষা প্রত্যাখ্যান করে হীন জীবনে প্রত্যাবর্তন করে। ভিক্ষুগণ, ইহা হচ্ছে চতুর্থ অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">পুনশ্চ, ভিক্ষুগণ, দীর্ঘ সময় পর অনাগতে ভিক্ষুরা আরামিক (বিহারের আবাসিক) ও শ্রামণদের সাথে একত্রিত হয়ে অবস্থান করবে। আরামিক ও শ্রামণদের সাথে ভিক্ষুদের সংসর্গের দরুন ইহাই প্রত্যাশিত যে ‘তারা নানা প্রকার সঞ্চিত বিষয় পরিভোগে অনুযুক্ত হয়ে অবস্থান করবে, এবং ভূমি ও উদ্ভিদ-বিষয়ক স্থূল বা লজ্জাজনক নিমিত্ত কর্ম করবে। ভিক্ষুগণ, ইহা হচ্ছে পঞ্চম অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।</p>
<p class="bodytext">৩. হে ভিক্ষুগণ, এই পাঁচ প্রকার অনাগত ভয় যা বর্তমানে অনুদিত; কিন্তু ভবিষ্যতে উদিত হবে। তাই তোমাদের সর্তক থাকতে হবে। সতর্ক থেকে তৎসমস্ত প্রহাণের জন্য প্রচেষ্টা করতে হবে।” </p>
<p class="centered">চতুর্থ অনাগত ভয় সূত্র সমাপ্ত।</p>
<p class="centered">যোদ্ধা বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">চিত্তবিমুক্তিফল দুই, ধর্মবিহারী দ্বিবিধ;</p>
<p class="gatha">যোদ্ধা সূত্র দুই আর অনাগত ভয় চতুর্বিধ।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(৯) ৪. স্থবির বর্গ</h1>
<div class="chaptxt">
<h3 class="subhead">১. প্রলোভন সূত্র</h3>
<p class="bodytext">৮১.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে প্রলোভনের মাধ্যমে প্রলুব্ধ, দূষণের মাধ্যমে দূষিত, সম্মোহনের মাধ্যমে মোহাচ্ছন্ন, ক্রোধের মাধ্যমে বিক্ষুব্ধ এবং উন্মত্ততার মাধ্যমে প্রমত্ত হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">৪. সে প্রলোভনের মাধ্যমে প্রলুব্ধ হয় না, দূষণের মাধ্যমে দূষিত হয় না, সম্মোহনের মাধ্যমে মোহাচ্ছন্ন হয় না, ক্রোধের মাধ্যমে বিক্ষুব্ধ হয় না এবং উন্মত্ততার মাধ্যমে প্রমত্ত হয় না। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">প্রলোভন সূত্র সমাপ্ত।</p>
<h3 class="subhead">২. বীতরাগ সূত্র</h3>
<p class="bodytext">৮২.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে অবীতরাগসম্পন্ন হয়, অবীতদ্বেষসম্পন্ন হয়, অবীতমোহসম্পন্ন হয়, ম্রক্ষী (গুণবিনাশী) এবং বিদ্বেষপরায়ণ হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চবিধ কী কী?</p>
<p class="bodytext">৪. সে বীতরাগ-বীতদ্বেষ-বীতমোহসম্পন্ন, অম্রক্ষী ও বিদ্বেষহীন হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">বীতরাগ সূত্র সমাপ্ত।</p>
<h3 class="subhead">৩. প্রতারক সূত্র</h3>
<p class="bodytext">৮৩.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে প্রতারক হয়, লাভ-সন্নিশ্রিত বাক্যভাষী হয়, ভাগ্য-গণক হয়, নিষ্পেষক (ফাঁকিবাজ) হয় এবং লাভের দ্ধারা লাভ অন্বেষণ করে। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">৪. সে প্রতারক হয় না, লাভ সন্নিশ্রিত বাক্যভাষী হয় না, ভাগ্য গণনা করে না, নিষ্পেষক হয় না এবং লাভের দ্বারা লাভ অন্বেষণ করে না। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">প্রতারক সূত্র সমাপ্ত।</p>
<h3 class="subhead">৪. অশ্রদ্ধ সূত্র</h3>
<p class="bodytext">৮৪.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে অশ্রদ্ধাবান হয়, লজ্জাহীন হয় (পাপের প্রতি), ভয়হীন হয় (পাপের প্রতি), অলস এবং দুপ্রাজ্ঞ হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">৪. সে শ্রদ্ধাবান হয়, পাপের প্রতি লজ্জাশীল হয়, পাপের প্রতি ভয়দর্শী হয়, বীর্যবান এবং প্রজ্ঞাবান হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">অশ্রদ্ধ সূত্র সমাপ্ত।</p>
<h3 class="subhead">৫. অক্ষম সূত্র</h3>
<p class="bodytext">৮৫.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে রূপের প্রতি অক্ষম (অসহনশীল) হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয়, স্পর্শের প্রতি অক্ষম হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট অপ্রিয়, অমনোজ্ঞ, গৌরবশূন্য এবং শ্রদ্ধার অযোগ্য হয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">৪. সে রূপের প্রতি ধৈর্যশীল হয়, শব্দের প্রতি ধৈর্যশীল হয়, গন্ধের প্রতি ধৈর্যশীল হয়, রসের প্রতি ধৈর্যশীল হয় এবং স্পর্শের প্রতি ধৈর্যশীল হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">অক্ষম সূত্র সমাপ্ত।</p>
<h3 class="subhead">৬. প্রতিসম্ভিদাপ্রাপ্ত সূত্র</h3>
<p class="bodytext">৮৬.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">২. সে অর্থ-প্রতিসম্ভিদা প্রাপ্ত হয়, ধর্ম-প্রতিসম্ভিদা প্রাপ্ত হয়, নির্বক্তি-প্রতিসম্ভিদা প্রাপ্ত হয়, প্রতিভান-প্রতিসম্ভিদা প্রাপ্ত হয় এবং সব্রহ্মচারীদের যে-সমস্ত ছোটো-বড়ো কর্তব্য কর্ম আছে তাতে দক্ষ ও কর্মঠ হয়; সেই কার্যসমূহে অনলস, নানা উপায় উদ্ভাবন নিজে করতে অথবা অপরের দ্বারা করাতে দক্ষ হয়। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয় মনোজ্ঞ, গৌরবনীয় ও শ্রদ্ধার যোগ্য হয়।”</p>
<p class="centered">প্রতিসম্ভিদা প্রাপ্ত সূত্র সমাপ্ত।</p>
<h3 class="subhead">৭. শীলবান সূত্র</h3>
<p class="bodytext">৮৭.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">২. সে শীলবান হয়, প্রাতিমোক্ষ সংবরে সংযত হয়, আচার-গোচরসম্পন্ন হয়, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে, সেরূপ বহু ধর্মোপদেশ তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি (দর্শন) দ্বারা উত্তমরূপে প্রতিবিদ্ধ (জ্ঞাত) হয়। সে কল্যাণভাষী ও আন্তরিকভাবে আলোচনা করে। বাচনিক শিষ্টতায়, স্পষ্ট উচ্চারণে, পরিষ্কার কন্ঠে এবং অর্থের উপস্থাপনায় সে সমন্নাগত হয়। সে ইহজীবনে সুখবিহারস্বরূপ অভিচিত্তাশ্রিত চতুর্বিধ ধ্যানের যথেচ্ছালাভী, অনায়াসলাভী, অক্লেশলাভী হয়। এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে অধিগত হয়ে অবস্থান করে।</p>
<p class="bodytext">৩. হে ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের নিকট প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">শীলবান সূত্র সমাপ্ত।</p>
<h3 class="subhead">৮. স্থবির সূত্র</h3>
<p class="bodytext">৮৮.১. “হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু বহুজনের অহিত, বহুজনের অসুখে, বহুজনের অনর্থে এবং দেবমনুষ্যদের অহিত ও দুঃখে প্রতিপন্ন হয়। পঞ্চ কী কী?</p>
<p class="bodytext">২. স্থবির বহুরাত্রি পারকারী ও দীর্ঘদিন ধরে প্রব্রজিত হয়; সে সুপরিচিত ও যশস্বী হয় এবং বহু গৃহী ও প্রব্রজিত তার অনুসারী হয়; সে চীবর, পিণ্ডপাত, শয্যাসন ও গ্লান-প্রত্যয়-ভৈষজ্য-পরিষ্কার লাভী হয়; সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক, যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ মনের দ্বারা প্রত্যক্ষকৃত হয়; কিন্তু দৃষ্টি দ্বারা উত্তমরূপে প্রতিবিদ্ধ হয় না, সে মিথ্যাদৃষ্টি ও বিপরীত দর্শনকারী হয়। সে বহুজনকে সদ্ধর্ম হতে বিচ্যুত করে অসদ্ধর্মে প্রতিষ্ঠিত করায়। যদ্যপি স্থবির ভিক্ষু বহুরাত্রি পারকারী ও দীর্ঘদিন ধরে প্রব্রজিত, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু সুপরিচিত ও যশস্বী এবং বহু গৃহী ও প্রব্রজিত তার অনুসারী, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু চীবর, পিণ্ডপাত, শয্যাসন, ও গ্লান-প্রত্যয়-ভৈষজ্য-পরিষ্কার লাভী, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু বহুশ্রুত, শ্রুতিধর ও শ্রুতিসঞ্চয়ী তাই তাকে তারা (গৃহী ও প্রব্রজিতরা) অনুকরণ করে। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু বহুজনের অহিত, বহুজনের অসুখে, বহুজনের অনর্থে এবং দেবমনুষ্যদের অহিত ও দুঃখে প্রতিপন্ন হয়।</p>
<p class="bodytext">৪. হে ভিক্ষুগণ, পঞ্চবিধ ধর্মে সমৃদ্ধ স্থবির ভিক্ষু বহুজনের হিতে, বহুজনের সুখে, বহুজনের মঙ্গলে এবং দেবমনুষ্যের হিত ও সুখে প্রতিপন্ন হয়। পঞ্চ কী কী?</p>
<p class="bodytext">৫. স্থবির বহুরাত্রি পারকারী ও দীর্ঘদিন ধরে প্রব্রজিত হয়, সে সুপরিচিত ও যশস্বী হয় এবং বহু গৃহী ও প্রব্রজিত তার অনুসারী হয়, সে চীবর, পিণ্ডপাত, শয্যাসন, ও গ্লান-প্রত্যয়-ভৈষজ্য-পরিষ্কার লাভী হয়; সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক, যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ মনের দ্বারা প্রত্যক্ষকৃত ও দৃষ্টি দ্বারা উত্তমরূপে সুপ্রতিবিদ্ধ হয়; সে সম্যক দৃষ্টিসম্পন্ন ও যথাযথ দর্শনকারী হয়। সে বহুজনকে অসদ্ধর্ম হতে চ্যুত করে সদ্ধর্মে প্রতিষ্ঠিত করায়। যদ্যপি স্থবির ভিক্ষু বহুরাত্রি পারকারী ও দীর্ঘদিন ধরে প্রব্রজিত, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু সুপরিচিত ও যশস্বী এবং বহুগৃহী ও প্রব্রজিত তার অনুসারী, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু চীবর, পিণ্ডপাত, শয্যাসন ও গ্লান-প্রত্যয়-ভৈষজ্য-পরিষ্কার লাভী, তাই তাকে তারা (গৃহী ও প্রব্রজিতরা) অনুকরণ করে। যদ্যপি স্থবির ভিক্ষু বহুশ্রুত, শ্রুতিধর ও শ্রুতিসঞ্চয়ী তাই তাকে তারা (গৃহী ও প্রব্রজিতরা) অনুকরণ করে। ভিক্ষুগণ, এই পঞ্চবিধ ধর্মে সমৃদ্ধ স্থবির ভিক্ষু বহুজনের হিতে, বহুজনের সুখে, বহুজনের মঙ্গলে এবং দেব মনুষ্যের হিত ও সুখে প্রতিপন্ন হয়।”</p>
<p class="centered">স্থবির সূত্র সমাপ্ত।</p>
<h3 class="subhead">৯. প্রথম শৈক্ষ্য সূত্র</h3>
<p class="bodytext">৮৯.১. “হে ভিক্ষুগণ, পঞ্চবিধ ধর্ম শৈক্ষ্য ভিক্ষুর পরিহানির জন্য সংবর্তিত (চালিত) হয়। পঞ্চ কী কী?</p>
<p class="bodytext">২. সে কর্মাসক্ত হয়, বাজে আলাপে আসক্ত, নিদ্রার প্রতি আসক্ত, সামাজিক সঙ্গানন্দপ্রিয় এবং সে বিমুক্তচিত্তকে প্রত্যবেক্ষণ করে না। ভিক্ষুগণ, এই পাঁচ প্রকার ধর্ম শৈক্ষ্য ভিক্ষুর পরিহানির জন্য সংবর্তিত (চালিত) হয়। </p>
<p class="bodytext">৩. হে ভিক্ষুগণ, পঞ্চবিধ ধর্ম শৈক্ষ্য ভিক্ষুর অপরিহানির নিমিত্ত সংবর্তিত হয়। পঞ্চ কী কী?</p>
<p class="bodytext">৪. সে কর্মাসক্ত হয় না, বাজে আলাপে আসক্ত হয় না, নিদ্রার প্রতি আসক্ত হয় না, সামাজিক সঙ্গানন্দপ্রিয় হয় না এবং বিমুক্তচিত্ত প্রত্যবেক্ষণ করে। ভিক্ষুগণ, এই পঞ্চবিধ ধর্ম শৈক্ষ্য ভিক্ষুর অপরিহানীয় নিমিত্ত সংবর্তিত হয়।”</p>
<p class="centered">প্রথম শৈক্ষ্য সূত্র সমাপ্ত।</p>
<h3 class="subhead">১০. দ্বিতীয় শৈক্ষ্য সূত্র</h3>
<p class="bodytext">৯০.১. “হে ভিক্ষুগণ, পঞ্চবিধ ধর্ম শৈক্ষ্য ভিক্ষুর পরিহানির জন্য সংবর্তিত (চালিত) হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, শৈক্ষ্য ভিক্ষু বহু কৃত্য ও বহু করণীয়সম্পন্ন হয় এবং করণীয় কর্মে দক্ষ হয়। সে নির্জনতা পরিত্যাগ করে এবং চিত্তের আধ্যাত্মিক সমাধিভাব আনয়নে অনুযুক্ত হয় না। ভিক্ষুগণ, ইহা হচ্ছে প্রথম ধর্ম যা শৈক্ষ্য ভিক্ষুর পরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু অল্পমাত্র কর্মের দ্বারা দিবস ক্ষেপন করে। সে নির্জনতা পরিত্যাগ করে এবং চিত্তের আধ্যাত্মিক সমাধিভাব আনয়নে অনুযুক্ত হয় না। ভিক্ষুগণ, ইহা হচ্ছে দ্বিতীয় ধর্ম যা শৈক্ষ্য ভিক্ষুর পরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু গৃহী-প্রব্রজিত এবং শাসনের অনুপযুক্ত গৃহীদের সাথে সংসর্গিত হয়ে অবস্থান করে। সে নির্জনতা পরিত্যাগ করে এবং চিত্তের আধ্যাত্মিক সমাধিভাব আনয়নে অনুযুক্ত হয় না। ভিক্ষুগণ, ইহা হচ্ছে তৃতীয় ধর্ম যা শৈক্ষ্য ভিক্ষুর পরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু অকালে (প্রত্যুষে) গ্রামে গমন করে এবং দেরী করে প্রত্যাবর্তন করে। সে নির্জনতা পরিত্যাগ করে এবং চিত্তের আধ্যাত্মিক সমাধিভাব আনয়নে অনুযুক্ত হয় না। ভিক্ষুগণ, ইহা হচ্ছে চতুর্থ ধর্ম যা শৈক্ষ্য ভিক্ষুর পরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু যে-সমস্ত কথা কঠোর, সংযমের এবং চিত্ত উন্মুক্তকরণে সহায়ক; যেমন : অল্পেচ্ছা কথা, সন্তুষ্টি কথা, প্রবিবেক কথা, অসংসর্গ কথা, বীর্যারম্ভ কথা, সমাধি কথা, প্রজ্ঞা কথা, বিমুক্তি কথা, বিমুক্তি-জ্ঞানদর্শন কথা। এরূপ কথায় যথেচ্ছালাভী, অনায়সলাভী এবং অক্লেশলাভী হয় না। সে নির্জনতা পরিত্যাগ করে এবং চিত্তের আধ্যাত্মিক সমাধিভাব আনয়নে অনুযুক্ত হয় না। ভিক্ষুগণ, ইহা হচ্ছে পঞ্চম ধর্ম যা শৈক্ষ্য ভিক্ষুর পরিহানির জন্য সংবর্তিত হয়। ভিক্ষুগণ, এই পাচটি ধর্ম যা শৈক্ষ্য ভিক্ষুর পরিহানির জন্য সংবর্তিত হয়।</p>
<p class="bodytext">৩. হে ভিক্ষুগণ, পঞ্চবিধ ধর্ম শৈক্ষ্য ভিক্ষুর অপরিহানির জন্য সংবর্তিত হয়। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, শৈক্ষ্য ভিক্ষু বহু কৃত্য ও বহু করণীয়সম্পন্ন হয় না এবং করণীয় কর্মে দক্ষ হয় না। সে নির্জনতা পরিত্যাগ করে না এবং চিত্তের আধ্যাত্মিক শমথভাব আনয়নে অনুযুক্ত হয়। ভিক্ষুগণ, ইহা হচ্ছে প্রথম ধর্ম যা শৈক্ষ্য ভিক্ষুর অপরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু অল্পমাত্র কর্মের মাধ্যমে দিন অতিবাহিত করে না। সে নির্জনতা পরিত্যাগ করে না এবং চিত্তের আধ্যাত্মিক শমথভাব আনয়নে অনুযুক্ত হয়। ভিক্ষুগণ, ইহা হচ্ছে দ্বিতীয় ধর্ম যা শৈক্ষ্য ভিক্ষুর অপরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু গৃহী-প্রব্রজিত এবং শাসনের অনুপযুক্ত গৃহীদের সাথে সংসর্গিত হয়ে অবস্থান করে না। সে নির্জনতা পরিত্যাগ করে না এবং চিত্তের আধ্যাত্মিক শমথভাব আনয়নে অনুযুক্ত হয়। ভিক্ষুগণ, ইহা হচ্ছে তৃতীয় ধর্ম যা শৈক্ষ্য ভিক্ষুর অপরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু অতি প্রত্যুষে গ্রামে প্রবেশ করে না এবং দেরীতে ফিরে আসে না। সে নির্জনতা পরিত্যাগ করে না এবং চিত্তের আধ্যাত্মিক শমথভাব আনয়নে অনুযুক্ত হয়। ভিক্ষুগণ, ইহা হচ্ছে চতুর্থ ধর্ম যা শৈক্ষ্য ভিক্ষুর অপরিহানির জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, শৈক্ষ্য ভিক্ষু যে-সমস্ত কথা কঠোর সংযমের ও চিত্ত উমুক্তকরণে সহায়ক তাদৃশ কথা; যেমন-অল্পেচ্ছাকথা, সন্তুষ্টি কথা, প্রবিবেক কথা, অসংসর্গ কথা, বীর্যারম্ভ কথা, শীল কথা, সমাধি কথা, প্রজ্ঞা কথা, বিমুক্তি কথা, বিমুক্তি-জ্ঞানদর্শন কথায় যথেচ্ছালাভী, অনায়াসলাভী এবং অক্লেশলাভী হয়। সে নির্জনতা পরিত্যাগ করে না এবং চিত্তের আধ্যাত্মিক শমথভাব আনয়নে অনুযুক্ত হয়। ভিক্ষুগণ, ইহা হচ্ছে পঞ্চম ধর্ম যা শৈক্ষ্য ভিক্ষুর অপরিহানির জন্য সংবর্তিত হয়।”</p>
<p class="centered">দ্বিতীয় শৈক্ষ্য সূত্র সমাপ্ত।</p>
<p class="centered">স্থবির বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">প্রলোভন, বীতরাগ আর প্রতারক সূত্র,</p>
<p class="gatha">অশ্রদ্ধ, অক্ষম এবং প্রতিসম্ভিদা সূত্র।</p>
<p class="gatha">শীলবান সূত্র আর স্থবির সূত্রদ্বয়,</p>
<p class="gatha">দ্বিবিধ শৈক্ষ্যসহ দশে থের বর্গ হয়।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১০) ৫. ককুধ বর্গ</h1>
<div class="chaptxt">
<h3 class="subhead">১. প্রথম সম্পদ সূত্র</h3>
<p class="bodytext">৯১.১. “হে ভিক্ষুগণ, সম্পদ পাঁচ প্রকার। পাঁচ প্রকার কী কী?</p>
<p class="bodytext">২. যথা : শ্রদ্ধাসম্পদ, শীলসম্পদ, শ্রুতিসম্পদ, ত্যাগ-সম্পদ এবং প্রজ্ঞাসম্পদ। ভিক্ষুগণ, এই পাঁচ প্রকার সম্পদ।”</p>
<p class="centered">প্রথম সূত্র সমাপ্ত।</p>
<h3 class="subhead">২. দ্বিতীয় সম্পদ সূত্র</h3>
<p class="bodytext">৯২.১. “হে ভিক্ষুগণ, সম্পদ পাঁচ প্রকার। পাঁচ প্রকার কী কী?</p>
<p class="bodytext">২. যথা : শীলসম্পদ, সমাধিসম্পদ, প্রজ্ঞাসম্পদ, বিমুক্তিসম্পদ এবং বিমুক্তি-জ্ঞানদর্শন-সম্পদ। ভিক্ষুগণ, এই পাঁচ প্রকার সম্পদ।”</p>
<p class="centered">দ্বিতীয় সম্পদ সূত্র সমাপ্ত।</p>
<h3 class="subhead">৩. ব্যাখ্যা সূত্র</h3>
<p class="bodytext">৯৩.১. “হে ভিক্ষুগণ, পাঁচ প্রকার ভুল ব্যাখ্যা আছে। পাঁচ প্রকার কী কী?</p>
<p class="bodytext">২. কেউ কেউ মূর্খ ও মোহগ্রস্ত হয়ে ভুল ব্যাখ্যা করে; পাপেচ্ছা ও ইচ্ছালোলুপ হয়ে ভুল ব্যাখ্যা করে; উন্মাদ, চিত্ত-বিক্ষেপতার দরুন ভুল ব্যাখ্যা করে; কেউ কেউ অত্যধিক মানবশে ভুল ব্যাখ্যা করে এবং জ্ঞাতসারে ভুল ব্যাখ্যা করে। ভিক্ষুগণ, এই পাঁচ প্রকার ভুল ব্যাখ্যা আছে।”</p>
<p class="bodytext"></p>
<p class="centered">ব্যাখ্যা সূত্র সমাপ্ত।</p>
<h3 class="subhead">৪. সুখবিহার সূত্র</h3>
<p class="bodytext">৯৪.১. “হে ভিক্ষুগণ, পাঁচ প্রকার সুখবিহার বা অবস্থান আছে। পাঁচ প্রকার কী কী?</p>
<p class="bodytext">২. ভিক্ষুগণ, এক্ষেত্রে ভিক্ষু কামসম্পর্ক হতে বিবিক্ত হয়ে এবং অকুশল-চিন্তা হতে বিচ্ছিন্ন হয়ে সবির্তক সবিচার ও বিবেকজ প্রীতি-সুখমণ্ডিত প্রথম ধ্যান লাভ করে অবস্থান করে। বির্তক-বিচারের উপশমে আধ্যাত্মিক সম্প্রসাদী, চিত্তের একীভাব আনয়নকারী বির্তক-বিচারাতীত সমাধিজ প্রীতি-সুখমণ্ডিত দ্বিতীয় ধ্যান অধিগত করে অবস্থান করে। সে প্রীতির প্রতিও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান লাভ করে বিচরণ করে। সর্ববিধ দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে নাদুঃখ-নাসুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে এবং সে আসবরাশি ক্ষয় করে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে, অধিগত করে অবস্থান করে। ভিক্ষুগণ, এই পাঁচ প্রকার হচ্ছে সুখবিহার।”</p>
<p class="centered">সুখবিহার সূত্র সমাপ্ত।</p>
<h3 class="subhead">৫. স্থির সূত্র</h3>
<p class="bodytext">৯৫.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু অচিরেই স্থিরতা (অর্হত্ত্বফল) গভীরভাবে উপলব্ধি করে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু অর্থ-প্রতিসম্ভিদা প্রাপ্ত হয়, ধর্ম-প্রতিসম্ভিদা প্রাপ্ত হয়, নির্বক্তি-প্রতিসম্ভিদা প্রাপ্ত হয়, প্রতিভাণ-প্রতিসম্ভিদা প্রাপ্ত হয় এবং বিমুক্তচিত্ত প্রত্যবেক্ষণ করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু অচিরেই স্থিরতা (অর্হত্ত্বফল) গভীরভাবে উপলব্ধি করে।</p>
<p class="centered">স্থির সূত্র সমাপ্ত।</p>
<h3 class="subhead">৬. শ্রুতিধর সূত্র</h3>
<p class="bodytext">৯৬.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু আনাপানস্মৃতি অনুশীলনে রত হয়ে অচিরেই স্থিরতা (অর্হত্ত্বতা) গভীরভাবে উপলব্ধি করে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু অল্প দায়িত্বসম্পন্ন, অল্পকৃত, মিতব্যয়ী এবং জীবনের প্রয়োজনীয় দ্রব্যাদিতে সন্তুষ্ট থাকে। সে স্বল্পাহারী ও উদর পূর্তিকরণে অনুযুক্ত হয় না। জাগরণে অনুযুক্ত ও অল্প তন্দ্রাসম্পন্ন হয়। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ ও পর্যবসানকল্যাণ, সার্থক, সব্যঞ্জক, যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার দ্বারা শ্রুত, ধৃত, বাক্য দ্বারা পরিচিত, মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ (জ্ঞাত বা অর্জিত) হয়। সে যথাবিমুক্তচিত্ত প্রত্যবেক্ষণ করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু আনাপানস্মৃতি অনুশীলনে রত হয়ে অচিরেই স্থিরতা (অর্হত্ত্বতা) গভীরভাবে উপলব্ধি করে।”</p>
<p class="centered">শ্রুতিধর সূত্র সমাপ্ত।</p>
<h3 class="subhead">৭. কথা সূত্র</h3>
<p class="bodytext">৯৭.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু আনাপানস্মৃতি ভাবনারত হয়ে অচিরেই স্থিরতা (অর্হত্ত্বতা) গভীরভাবে উপলব্ধি করে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু অল্প দায়িত্বসম্পন্ন, অল্পকৃত, মিতব্যয়ী এবং জীবনের প্রয়োজনীয় দ্রব্যাদিতে সন্তুষ্ট থাকে। সে স্বল্পাহারী ও উদর পূর্তিকরণে অনুযুক্ত হয় না। জাগরণে অনুযুক্ত ও অল্প তন্দ্রাসম্পন্ন হয়। যে-সমস্ত কথা কঠোর সংযমের ও চিত্ত উন্মুক্তকরণের সহায়ক তাদৃশ কথা; যেমন : অল্পেচ্ছা কথা, সন্তুষ্ট কথা, প্রবিবেক কথা, অসংসর্গ কথা, বীর্যারম্ভ কথা, শীল কথা, সমাধি কথা, প্রজ্ঞা কথা, বিমুক্তি কথা, বিমুক্তি-জ্ঞানদর্শন কথায় যথেচ্ছালাভী, অনায়াসলাভী এবং অক্লেশলাভী হয়। সে যথাবিমুক্তচিত্ত প্রত্যবেক্ষণ করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু আনাপানস্মৃতি ভাবনারত হয়ে অচিরেই স্থিরতা (অর্হত্ত্বতা) গভীরভাবে উপলব্ধি করে।” </p>
<p class="centered">কথা সূত্র সমাপ্ত।</p>
<h3 class="subhead">৮. আরণ্যিক সূত্র</h3>
<p class="bodytext">৯৮.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু আনাপানস্মৃতি বহুলীকৃত করতে করতে অচিরেই স্থিরতা (অর্হত্ত্বতা) গভীরভাবে উপলব্ধি করে। পঞ্চ কী কী?</p>
<p class="bodytext">২. ভিক্ষুগণ, এক্ষেত্রে, ভিক্ষু অল্প দায়িত্বসম্পন্ন, অল্পকৃত, মিতব্যয়ী এবং জীবনের প্রয়োজনীয় দ্রব্যাদিতে সন্তুষ্ট থাকে। সে স্বল্পাহারী ও উদর পূর্তিকরণে অনুযুক্ত হয় না। জাগরণে অনুযুক্ত ও অল্প তন্দ্রাসম্পন্ন হয়। সে আরণ্যিক ও বনপ্রান্তে শয়নস্থান পরিভোগকারী হয়। সে যথাবিমুক্তচিত্ত প্রত্যবেক্ষণ করে। হে ভিক্ষুগণ, এই পঞ্চবিধ ধর্মে সমৃদ্ধ ভিক্ষু আনাপানস্মৃতি বহুলীকৃত করতে করতে অচিরেই স্থিরতা (অর্হত্ত্বতা) গভীরভাবে উপলব্ধি করে।”</p>
<p class="centered">আরণ্যিক সূত্র সমাপ্ত।</p>
<h3 class="subhead">৯. সিংহ সূত্র</h3>
<p class="bodytext">৯৯.১. “হে ভিক্ষুগণ, পশুরাজ সিংহ সায়াহ্নকালে আবাস হতে নিষ্ক্রান্ত হয়। আবাস হতে নিষ্ক্রান্ত হয়ে বিজৃম্ভণ করে চতুর্দিকের সমস্তকিছু অবলোকন করে, তিনবার সিংহনিনাদ করে শিকার করার জন্য গমন করে। সে যদি হস্তীকে আঘাত করে তাহলে সর্তকতার সহিত আঘাত করে অসর্তক হয়ে আঘাত করে না। সে যদি মহিষকে আঘাত করে তাহলে সর্তকতার সহিত আঘাত করে অসর্তক হয়ে আঘাত করে না; সে যদি গরুকে আঘাত করে তাহলে সর্তকতার সহিত আঘাত করে অসর্তক হয়ে আঘাত করে না; চিতাবাঘকে আঘাত করলে সর্তকতার সহিত আঘাত করে অসর্তক হয়ে আঘাত করে না; সে যদি ক্ষুদ্র প্রাণীদের আঘাত করে; অন্তত তা যদি খরগোশ বা বিড়ালও হয় তাহলে সে সর্তকতার সহিত আঘাত করে, অসর্তক হয়ে আঘাত করে না। তার কারণ কী? (সে চিন্তা করে যে) ‘আমার যোগ্যতা আমাকেই বিনাশ না করুক।’</p>
<p class="bodytext">২. ভিক্ষুগণ, সিংহ শব্দটি হচ্ছে তথাগত অর্হৎ সম্যকসম্বুদ্ধের অপর একটি নাম। ভিক্ষুগণ, এই যে তথাগত পরিষদের মধ্যে ধর্মদেশনা করে; তা হচ্ছে তথাগতের সিংহনিনাদ। ভিক্ষুগণ, তথাগত যদি ভিক্ষুদের ধর্মদেশনা করে তাহলে সর্তকতার সহিত ধর্মদেশনা করে অসর্তক হয়ে নহে; তথাগত যদি ভিক্ষুণীদের ধর্মদেশনা করে তাহলে সর্তকতার সহিত ধর্মদেশনা করে অসর্তক হয়ে নহে; উপাসকদের ধর্মদেশনা করে তাহলে সর্তকতার সহিত ধর্মদেশনা করে অসর্তক হয়ে নহে; উপাসিকাদের ধর্মদেশনা করে তাহলে সর্তকতার সহিত ধর্মদেশনা করে অসর্তক হয়ে নহে। তথাগত যদি পৃথগ্&zwnj;জনদের ধর্মদেশনা করে অন্তত তারা যদি অন্ন-ভিখারী বা ব্যাধও হয় তাহলেও তথাগত সর্তকতার সহিত ধর্মদেশনা করে অসর্তক হয়ে নহে। তা কী কারণবশে? তার কারণ, হে ভিক্ষুগণ, তথাগত ধর্মের প্রতি গৌরবসম্পন্ন এবং শ্রদ্ধাশীল।”</p>
<p class="centered">সিংহ সূত্র সমাপ্ত।</p>
<h3 class="subhead">১০. ককুধ স্থবির সূত্র</h3>
<p class="bodytext">১০০.১. আমি এরূপ শুনেছি, একসময় ভগবান কৌশাম্বীর<span class="ftnRef">[47]</span> ঘোষিত আরামে<span class="ftnRef">[48]</span> অবস্থান করছিলেন। সেই সময়ে আয়ুষ্মান মহামৌদ্গল্লায়নের<span class="ftnRef">[49]</span> উপস্থায়ক ককুধ নামক কোলিয় পুত্র অধুনা কালগত হয়ে অন্যতর মনোময় কায়ে উৎপন্ন হলেন (দেবত্ব লাভ করলেন)। তার এরূপ আত্মভাব (অস্তিত্ব) লাভ হয়েছিল; যেমন, মগধরাজ্যের অন্তর্গত দুই বা তিনটি গ্রাম্য ক্ষেত্র। সে সেই আত্মভাব লাভের দ্বারা নিজের এবং অপরের কারও ক্ষতিসাধন করতো না।</p>
<p class="bodytext">২. অনন্তর, ককুধ দেবপুত্র যেখানে আয়ুষ্মান মহামৌদ্গল্লায়ন সেখানে উপস্থিত হলেন। উপস্থিত হয়ে আয়ুষ্মান মহামৌদ্গল্লায়নকে অভিবাদন করে একপাশে স্থিত হলেন। একপাশে স্থিত ককুধ দেবপুত্র আয়ুষ্মান মহামৌদ্গল্লায়নকে এরূপ বললেন, “ভন্তে, দেবদত্তের এরূপ ইচ্ছা উৎপন্ন হয়েছিল, ‘আমি ভিক্ষুসংঘকে পরিচালনা করব।’ ভন্তে, এইরূপ চিত্ত উৎপন্ন করার সাথে সাথে দেবদত্ত তার ঋদ্ধি হতে চ্যুত হয়।” ককুধ দেবপুত্র এরূপ বলল। এরূপ বলে আয়ুষ্মান মহামৌদ্গল্লায়নকে অভিবাদন করে প্রদক্ষিণপূর্বক তথায়ই অন্তর্হিত হল।</p>
<p class="bodytext">৩. অনন্তর আয়ুষ্মান মহামৌদ্গল্লায়ন যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবদন করে একপার্শ্বে উপবেশন করলেন। একপার্শ্বে উপবিষ্ট আয়ুষ্মান মহামৌদ্গল্লায়ন ভগবানকে এরূপ বললেন :</p>
<p class="bodytext">৪. “ভন্তে, ককুধ নামক কোলিয়পুত্র আমার উপস্থায়ক অধুনা কালগত হয়ে অন্যতর মনোময় কায়ে উৎপন্ন হয়েছে। তার এরূপ আত্মভাব (অস্তিত্ব) লাভ হয়েছিল; যেমন, মগধরাজ্যের অন্তর্গত দুই বা তিনটি গ্রাম্য ক্ষেত্র। সে সেই আত্মভাব লাভের দ্বারা নিজের এবং অপরের কারও ক্ষতিসাধন করতো না। অনন্তর ভন্তে, ককুধ দেবপুত্র যেখানে আমি অবস্থান করছিলাম সেখানে উপস্থিত হয়ে আমাকে অভিবাদন করে একপাশে স্থিত হল। একপার্শ্বে স্থিত ককুধ দেবপুত্র আমাকে এরূপ বলল, “ভন্তে, দেবদত্তের এরূপ ইচ্ছা উৎপন্ন হয়েছিল, ‘আমি ভিক্ষুসংঘকে পরিচালনা করব।’ ভন্তে, এইরূপ চিত্ত উৎপন্ন করার সাথে সাথে দেবদত্ত তার ঋদ্ধি হতে চ্যুত হয়।” ভন্তে, ককুধ দেবপুত্র এরূপ বলল। এরূপ বলে আমাকে অভিবাদন করে তথায়ই অন্তর্ধান হল।”</p>
<p class="bodytext">৫. “হে মৌদ্গল্লায়ন, ককুধ দেবপুত্র যা বিদিত আছে তা তুমি কি তোমার চিত্তের দ্বারা জ্ঞাত আছ; যেমন : ‘ককুধ দেবপুত্র যা কিছু বলেছে তৎসমস্ত সেরূপই অন্যথা নহে?”</p>
<p class="bodytext">“ভন্তে, ককুধ দেবপুত্র যা বিদিত আছে। আমিও তা নিজ চিত্তে অবগত আছি, ‘ককুধ দেবপুত্র যা কিছু বলেছে তৎসমস্ত সেরূই, অন্যথা নহে।”</p>
<p class="bodytext">“মৌদ্গল্লায়ন, তোমার বাক্য সামলাও। হে মৌদ্গল্লায়ন, তোমার বাক্য সামলাও। বর্তমানে সেই মূর্খপুরুষ (দেবদত্ত) নিজেই নিজেকে বিপথে চালিত করবে।</p>
<p class="bodytext">৬. মৌদ্গল্লায়ন, পাঁচ প্রকার শাস্তা জগতে বিদ্যমান। পাঁচ প্রকার কী কী?</p>
<p class="bodytext">৭. এক্ষেত্রে, মৌদ্গল্লায়ন, কোনো কোনো শাস্তা শীলে অপরিশুদ্ধ হয়েও মনে করে যে ‘আমি পরিশুদ্ধ শীলধারী, আমার শীল পরিশুদ্ধ, বিশুদ্ধ ও অসংক্লিষ্ট।’ কিন্তু তার শ্রাবকেরা এরূপ জানে যে ‘এই শাস্তা শীলে অপরিশুদ্ধ, অবিশুদ্ধ ও সংক্লিষ্ট।’ আমরা যদি তা গৃহীদের বলি তাহলে সে তা পছন্দ করবে না। সে যা পছন্দ করবে না তা আমার কিভাবে সম্পাদন করি? এবং সে চীবর, পিণ্ডপাত, শয্যাসন ও ভৈষজ্য পরিষ্কার দানাদি দ্বারা পূজিত হয়। সে নিজে যা করবে তার দ্বারা নিজেই প্রকটিত হবে। মৌদ্গল্লায়ন, এরূপ শাস্তাকে শ্রাবকেরা শীলাদি হতে রক্ষা করে। এবং এরূপ শাস্তা শ্রাবকদের শীল হতে সুরক্ষা প্রত্যাশা করে।</p>
<p class="bodytext">পুনশ্চ, মৌদ্গল্লায়ন, কোনো কোনো শাস্তা জীবিকায় অপরিশুদ্ধ হয়েও মনে করে যে ‘আমি পরিশুদ্ধ জীবিকাধারী, আমার জীবিকা পরিশুদ্ধ, বিশুদ্ধ ও অসংক্লিষ্ট।’ কিন্তু তার শ্রাবকেরা এরূপ জানে যে ‘এই শাস্তা জীবিকায় অপরিশুদ্ধ, অবিশুদ্ধ ও সংক্লিষ্ট।’ আমরা যদি তা গৃহীদের বলি তাহলে সে তা পছন্দ করবে না। সে যা পছন্দ করবে না তা আমরা কীভাবে সম্পাদন করি? এবং সে চীবর, পিণ্ডপাত, শয্যাসন ও ভৈষজ্য-পরিষ্কার-দানাদি দ্বারা পূজিত হয়। সে নিজে যা করবে তার দ্বারা নিজেই প্রকটিত হবে। মৌদ্গল্লায়ন, এরূপ শাস্তাকে শ্রাবকেরা জীবিকা হতে রক্ষা করে। এবং এরূপ শাস্তা শ্রাবকদের জীবিকা হতে সুরক্ষা প্রত্যাশা করে।</p>
<p class="bodytext">পুনশ্চ, মৌদ্গল্লায়ন, কোনো কোনো শাস্তা ধর্মদেশনায় অপরিশুদ্ধ হয়েও মনে করে যে ‘আমি পরিশুদ্ধ ধর্মদেশনাকারী, আমার ধর্মদেশনা পরিশুদ্ধ, বিশুদ্ধ ও অসংক্লিষ্ট।’ কিন্তু তার শ্রাবকেরা এরূপ জানে যে ‘এই শাস্তা ধর্মদেশনায় অপরিশুদ্ধ, অবিশুদ্ধ ও সংক্লিষ্ট।’ আমরা যদি তা গৃহীদের বলি তাহলে সে তা পছন্দ করবে না। সে যা পছন্দ করবে না তা আমরা কীভাবে সম্পাদন করি? এবং সে চীবর, পিণ্ডপাত, শয্যাসন ও ভৈষজ্য-পরিষ্কার-দানাদি দ্বারা পূজিত হয়। সে নিজে যা করবে তার দ্বারা নিজেই প্রকটিত হবে। মৌদ্গল্লায়ন, এরূপ শাস্তাকে শ্রাবকেরা ধর্মদেশনা হতে রক্ষা করে। এবং এরূপ শাস্তা শ্রাবকদের ধর্মদেশনা হতে সুরক্ষা প্রত্যাশা করে।</p>
<p class="bodytext">পুনশ্চ, মৌদ্গল্লায়ন, কোনো কোনো শাস্তা অপরিশুদ্ধ ব্যাখ্যাকারী হয়েও মনে করে যে ‘আমি পরিশুদ্ধ ব্যাখ্যাকারী, আমার ব্যাখ্যা পরিশুদ্ধ, বিশুদ্ধ ও অসংক্লিষ্ট।’ কিন্তু তার শ্রাবকেরা এরূপ জানে যে ‘এই শাস্তা ব্যাখ্যায় অপরিশুদ্ধ, অবিশুদ্ধ ও সংক্লিষ্ট।’ আমরা যদি তা গৃহীদের বলি তাহলে সে তা পছন্দ করবে না। সে যা পছন্দ করবে না তা আমরা কিভাবে সম্পাদন করি? এবং সে চীবর, পিণ্ডপাত, শয্যাসন ও ভৈষজ্য-পরিষ্কার-দানাদি দ্বারা পূজিত হয়। সে নিজে যা করবে তার দ্বারা নিজেই প্রকটিত হবে। মৌদ্গল্লায়ন, এরূপ শাস্তাকে শ্রাবকেরা ব্যাখ্যা হতে রক্ষা করে। এবং এরূপ শাস্তা শ্রাবকদের ব্যাখ্যা হতে সুরক্ষা প্রত্যাশা করে।</p>
<p class="bodytext">পুনশ্চ, মৌদ্গল্লায়ন, কোনো কোনো শাস্তা জ্ঞানদর্শনে অপরিশুদ্ধ হয়েও মনে করে যে ‘আমি পরিশুদ্ধ জ্ঞানদর্শনধারী, আমার জ্ঞানদর্শন পরিশুদ্ধ, বিশুদ্ধ ও অসংক্লিষ্ট।’ কিন্তু তার শ্রাবকেরা এরূপ জানে যে ‘এই শাস্তার জ্ঞানদর্শন অপরিশুদ্ধ, অবিশুদ্ধ ও সংক্লিষ্ট।’ আমরা যদি তা গৃহীদের বলি তাহলে সে তা পছন্দ করবে না। সে যা পছন্দ করবে না তা আমরা কিভাবে সম্পাদন করি? এবং সে চীবর, পিণ্ডপাত, শয্যাসন ও ভৈষজ্য-পরিষ্কার-দানাদি দ্বারা পূজিত হয়। সে নিজে যা করবে তার দ্বারা নিজেই প্রকটিত হবে। মৌদ্গল্লায়ন, এরূপ শাস্তাকে শ্রাবকেরা জ্ঞানদর্শন হতে রক্ষা করে। এবং এরূপ শাস্তা শ্রাবকদের জ্ঞানদর্শন হতে সুরক্ষা প্রত্যাশা করে। মৌদ্গল্লায়ন, এই পাঁচ প্রকার শাস্তা জগতে বিদ্যামন।</p>
<p class="bodytext">৮. হে মৌদ্গল্লায়ন, আমি শীলে পরিশুদ্ধ হয়েই জ্ঞাত হই যে ‘আমি পরিশুদ্ধ শীলধারী, আমার শীল পরিশুদ্ধ, বিশুদ্ধ ও অসংক্লিষ্ট।’ আমাকে শ্রাবকেরা শীলদির মাধ্যমে রক্ষা করে না; এবং আমিও শ্রাবকদের শীল হতে সুরক্ষা প্রত্যাশা করি না। আমি জীবিকায় পরিশুদ্ধ হয়েই জ্ঞাত হই যে ‘আমি পরিশুদ্ধ জীবিকাসম্পন্ন, আমার জীবিকা পরিশুদ্ধ, বিশুদ্ধ ও অসংক্লিষ্ট।’ আমাকে শ্রাবকেরা জীবিকার মাধ্যমে রক্ষা করে না; এবং আমিও শ্রাবকদের জীবিকা হতে সুরক্ষা প্রত্যাশা করি না। আমি ধর্মদেশনায় পরিশুদ্ধ হয়েই জ্ঞাত হই যে ‘আমি ধর্মদেশনায় পরিশুদ্ধ, আমার ধর্মদেশনা পরিশুদ্ধ, বিশুদ্ধ ও অসংক্লিষ্ট।’ আমাকে শ্রাবকেরা ধর্মদেশনার মাধ্যমে রক্ষা করে না; এবং আমিও শ্রাবকদের ধর্মদেশনা হতে সুরক্ষা প্রত্যাশা করি না। আমি ব্যাখ্যায় পরিশুদ্ধ হয়েই জ্ঞাত হই যে ‘আমি পরিশুদ্ধ ব্যাখ্যাকারী, আমার ব্যাখ্যা পরিশুদ্ধ, বিশুদ্ধ ও অসংক্লিষ্ট।’ আমাকে শ্রাবকেরা ব্যাখ্যার মাধ্যমে রক্ষা করে না; এবং আমিও শ্রাবকদের ব্যাখ্যা হতে সুরক্ষা প্রত্যাশা করি না। আমি জ্ঞানদর্শনে পরিশুদ্ধ হয়েই জ্ঞাত হই যে ‘আমি জ্ঞানদর্শনে পরিশুদ্ধ, আমার জ্ঞানদর্শন পরিশুদ্ধ, বিশুদ্ধ ও অসংক্লিষ্ট।’ আমাকে শ্রাবকেরা জ্ঞানদর্শনের মাধ্যমে রক্ষা করে না; এবং আমিও শ্রাবকদের জ্ঞানদর্শন হতে সুরক্ষা প্রত্যাশা করি না।”</p>
<p class="centered">ককুধ স্থবির সূত্র সমাপ্ত।</p>
<p class="centered">ককুধ বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই সম্পদ, ব্যাখ্যা ও সুখবিহার হলো উল্লেখিত,</p>
<p class="gatha">স্থির শ্রুতিধর, কথা, আরণ্যিক হয়েছে বিবৃত;</p>
<p class="gatha">সিংহ ও ককুধ থের সূত্রে বর্গ হলো সমাপ্ত।</p>
<p class="centered">দ্বিতীয় পঞ্চাশক সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১১) ১. সুখবিহার বর্গ</h1>
<div class="chaptxt">
<p class="chaphead">৩. তৃতীয় পঞ্চাশক</p>
<h3 class="subhead">১. দৌর্মনস্য সূত্র</h3>
<p class="bodytext">১০১.১. “হে ভিক্ষুগণ, শৈক্ষ্য বা শিক্ষার্থীর পঞ্চবিধ বৈশারদ্যকরণ ধর্ম আছে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শ্রদ্ধাবান হয়, শীলবান হয়, বহুশ্রুত হয়, আরব্ধবীর্য এবং প্রজ্ঞাবান হয়।</p>
<p class="bodytext">৩. ভিক্ষুগণ, শ্রদ্ধাহীনের দৌর্মনস্য বা দুঃখ উৎপন্ন হয়। কিন্তু শ্রদ্ধাবানের সেই দৌর্মনস্য উৎপন্ন হয় না। তদ্ধেতু, ইহা হচ্ছে শৈৰ্যের বৈশারদ্যকরণ ধর্ম।</p>
<p class="bodytext">ভিক্ষুগণ, দুঃশীলের দৌর্মনস্য বা দুঃখ উৎপন্ন হয়। কিন্তু শীলবানের সেই দৌর্মনস্য উৎপন্ন হয় না। তদ্ধেতু, ইহা হচ্ছে শৈৰ্যের বৈশারদ্যকরণ ধর্ম।</p>
<p class="bodytext">ভিক্ষুগণ, অল্পশ্রুতের দৌর্মনস্য বা দুঃখ উৎপন্ন হয়। কিন্তু বহুশ্রুতের সেই দৌর্মনস্য উৎপন্ন হয় না। তদ্ধেতু, ইহা হচ্ছে শৈৰ্যের বৈশারদ্যকরণ ধর্ম।</p>
<p class="bodytext">ভিক্ষুগণ, হীনবীর্যের দৌর্মনস্য বা দুঃখ উৎপন্ন হয়। কিন্তু আরব্ধবীর্যের সেই দৌর্মনস্য উৎপন্ন হয় না। তদ্ধেতু, ইহা হচ্ছে শৈৰ্যের বৈশারদ্যকরণ ধর্ম।</p>
<p class="bodytext">ভিক্ষুগণ, দুষ্প্রাজ্ঞের দৌর্মনস্য বা দুঃখ উৎপন্ন হয়। কিন্তু প্রজ্ঞাবানের সেই দৌর্মনস্য উৎপন্ন হয় না। তদ্ধেতু, ইহা হচ্ছে শৈৰ্যের বৈশারদ্যকরণ ধর্ম।”</p>
<p class="centered">দৌর্মনস্য সূত্র সমাপ্ত।</p>
<h3 class="subhead">২. সন্দিগ্ধ সূত্র</h3>
<p class="bodytext">১০২.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু স্থিরধর্মী (অর্হত্ত্বলাভী) হলেও (অন্যদের নিকট) সে পাপী ভিক্ষুর ন্যায় সন্দিগ্ধ ও অবিশ্বাসী হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু বেশ্যার গৃহে যাতায়াত করে; বিধবা স্ত্রীলোকের গৃহে যাতায়াত করে; বয়স্কা কুমারীর গৃহে যাতায়াত করে; পণ্ডকের (নপুংসকের) গৃহে যাতায়াত করে এবং ভিক্ষুণীর গৃহে যাতায়াত করে।</p>
<p class="bodytext">৩. ভিক্ষুগণ, এই পঞ্চবিধ ধর্মে সমৃদ্ধ ভিক্ষু স্থিরধর্মী (অর্হত্ত্বলাভী) হলেও (অন্যদের নিকট) সে পাপী ভিক্ষুর ন্যায় সন্দিগ্ধ ও অবিশ্বাসী হয়।”</p>
<p class="centered">সন্দিগ্ধ সূত্র সমাপ্ত।</p>
<h3 class="subhead">৩. মহাচোর সূত্র</h3>
<p class="bodytext">১০৩.১. “হে ভিক্ষুগণ, পঞ্চবিধ অঙ্গে সমৃদ্ধ মহাচোর (বা দস্যুপ্রধান) চুরির উদ্দেশ্যে গৃহের সন্ধিস্থল ছেদন করে, জোরপূর্বক পরদ্রব্য হরণ করে, লুটের জন্য নির্জন গৃহের চতুর্দিকে বিচরণ করে এবং প্রতিবন্ধকস্বরূপ স্থিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, মহাচোর বিষম স্থানের প্রতি নির্ভরশীল হয়; গহীন স্থানের প্রতি নির্ভরশীল হয়; বলবানদের প্রতি নির্ভরশীল হয়; উৎকোচ দাতা এবং একাচারী হয়।</p>
<p class="bodytext">৩. ভিক্ষুগণ, মহাচোর কিরূপ বিষম স্থানের প্রতি নির্ভরশীল হয়? এক্ষেত্রে, মহাচোর দুরতিক্রম নদী ও বিষম পর্বতকে নিশ্রয় করে। এরূপে, ভিক্ষুগণ, মহাচোর বিষম স্থানের প্রতি নির্ভরশীল হয়। </p>
<p class="bodytext">ভিক্ষুগণ, মহাচোর কিরূপ গহীন স্থানের প্রতি নির্ভরশীল হয়? এক্ষেত্রে ভিক্ষুগণ, মহাচোর গহীন তৃণজঙ্গল, গহীন বৃক্ষ-অরণ্য, গুহা ও গহনারণ্যের প্রতি নির্ভরশীল হয়। এরূপে, ভিক্ষুগণ, মহাচোর গহীন স্থানের প্রতি নির্ভরশীল হয়।</p>
<p class="bodytext">ভিক্ষুগণ, মহাচোর কিরূপ বলবান বা ক্ষমতাধরের প্রতি নির্ভরশীল হয়? এক্ষেত্রে ভিক্ষুগণ, মহাচোর রাজা বা রাজ-অমাত্যদের প্রতি নির্ভরশীল হয়। সে এরূপ চিন্তা করে, ‘যদি আমাকে কেউ কিছু বলে তাহলে এই রাজারা বা রাজ-অমাত্যরা আমাকে সুরক্ষার নিমিত্ত (অন্য) অর্থ ভাষণ করবে।’ যদি তাকে কেউ কিছু বলে তাহলে তার সুরক্ষার্থে রাজারা বা রাজ-অমাত্যরা (অন্য) অর্থ ভাষণ করে। এরূপে, ভিক্ষুগণ, মহাচোর বলবানদের প্রতি নির্ভরশীল হয়।</p>
<p class="bodytext">ভিক্ষুগণ, মহাচোর কিরূপ উৎকোচ দাতা হয়? এক্ষেত্রে ভিক্ষুগণ, মহাচোর আঢ্য, মহাধনী ও মহাভোগশালী হয়। তার এরূপ চিন্তা উদয় হয়, ‘যদি আমাকে কেউ কিছু বলে তাহলে তখন হতে এই ভোগ্যাদি দ্বারা তাকে বন্ধুত্বপূর্ণ সাদর সংবর্ধনা করব।’ যদি তাকে কেউ কিছু বলে তাহলে সে তখন হতে ভোগ্য বিষয় দ্বারা তাকে বন্ধুত্বপূর্ণ আপ্যায়ন করে। এরূপে, ভিক্ষুগণ, মহাচোর উৎকোচ দাতা হয়। </p>
<p class="bodytext">ভিক্ষুগণ, মহাচোর কিরূপ একাচারী হয়? এক্ষেত্রে ভিক্ষুগণ, মহাচোর একাকীই লুণ্ঠিত মাল অধিকার করে। তার কারণ কী? কারণ সে চিন্তা করে, ‘আমার দ্বারা লুক্কায়িত স্থানের নকশা কেউ বুঝতে না পারুক এবং তা আমাকে ঝামেলায় জড়িয়ে না ফেলুক।’ এরূপে, ভিক্ষুগণ, মহাচোর একাচারী হয়।</p>
<p class="bodytext">৪. ভিক্ষুগণ, এই পঞ্চবিধ অঙ্গে সমৃদ্ধ মহাচোর চুরির উদ্দেশ্যে গৃহের সন্ধিস্থল ছেদন করে, জোরপূর্বক পরদ্রব্য হরণ করে, লুটের জন্য নির্জন গৃহের চতুর্দিকে বিচরণ করে এবং প্রতিবন্ধকস্বরূপ স্থিত হয়।</p>
<p class="bodytext">৫. ঠিক এরূপেই, ভিক্ষুগণ, পঞ্চবিধ ধর্মে সমৃদ্ধ পাপী ভিক্ষু গর্ত খনন করে নিজেরই ক্ষতি সাধিত করে। সে বিজ্ঞজন কর্তৃক দোষী ও নিন্দিত হয়। এবং বহু অপুণ্য প্রসব করে। পঞ্চ কী কী?</p>
<p class="bodytext">৬. এক্ষেত্রে ভিক্ষুগণ, পাপী ভিক্ষু বিষম নিশ্রিত হয়, গহীন নিশ্রিত, বলবানদের প্রতি নির্ভরশীল, উৎকোচ দাতা এবং একাচারী হয়।</p>
<p class="bodytext">৭. ভিক্ষুগণ, পাপী ভিক্ষু কিরূপ বিষম নিশ্রিত হয়? এক্ষেত্রে ভিক্ষুগণ, পাপী ভিক্ষু বিষম কায়কর্ম, বাচনিক কর্ম ও মনোকর্মের দ্বারা সমৃদ্ধ হয়। এরূপে, ভিক্ষুগণ, পাপী ভিক্ষু বিষম নিশ্রিত হয়।</p>
<p class="bodytext">ভিক্ষুগণ, পাপী ভিক্ষু কিরূপ গহীন নিশ্রিত হয়? এক্ষেত্রে ভিক্ষুগণ, পাপী ভিক্ষু মিথ্যা দৃষ্টিসম্পন্ন ও সদ্ধর্ম বিরোধী দৃষ্টিসম্পন্ন হয়। এরূপে, ভিক্ষুগণ, পাপী ভিক্ষু গহীন নিশ্রিত হয়। </p>
<p class="bodytext">ভিক্ষুগণ, পাপী ভিক্ষু কিরূপ বলবান বা ক্ষমতাধরের প্রতি নির্ভরশীল হয়? এক্ষেত্রে ভিক্ষুগণ, পাপী ভিক্ষু রাজা বা রাজ-অমাত্যদের প্রতি নির্ভরশীল হয়। সে এরূপ চিন্তা করে, ‘যদি আমাকে কেউ কিছু বলে তাহলে এই রাজারা বা রাজ-অমাত্যরা আমাকে সুরক্ষার নিমিত্ত (অন্য) অর্থ ভাষণ করবে।’ যদি তাকে কেউ কিছু বলে তাহলে তার সুরক্ষার্থে রাজারা বা রাজ-অমাত্যরা (অন্য) অর্থ ভাষণ করে। এরূপে, ভিক্ষুগণ, এরূপে পাপী ভিক্ষু বলবানদের প্রতি নির্ভরশীল হয়।</p>
<p class="bodytext">ভিক্ষুগণ, পাপী ভিক্ষু কিরূপ উৎকোচ দাতা হয়? এক্ষেত্রে ভিক্ষুগণ, পাপী ভিক্ষু চীবর, পিণ্ডপাত, শয্যাসন, গ্লান-প্রত্যয়-ভৈষজ্য ও প্রয়োজনীয় বিষয়াদি লাভী হয়। তার এরূপ চিত্তোদয় হয়, ‘যদি কেউ আমাকে কিছু বলে তাহলে তখন তাকে এই লব্ধ বিষয়াদির দ্বারা বন্ধুত্বপূর্ণ আপ্যায়ন করব।’ যদি তাকে কেউ কিছু বলে তাহলে সে তখন হতে ভোগ্য বিষয় দ্বারা তাকে বন্ধুত্বপূর্ণ আপ্যায়ন করে। এরূপে ভিক্ষুগণ, পাপী ভিক্ষু উৎকোচ দাতা হয়।</p>
<p class="bodytext">ভিক্ষুগণ, পাপী ভিক্ষু কিরূপ একাচারী হয়? এক্ষেত্রে ভিক্ষুগণ, পাপী ভিক্ষু একাকী প্রত্যন্ত জনপদে আবাস নির্মাণ করে। সে তথায় কুলগৃহে গমন করে করে নানা কিছু উপার্জন করে। এরূপে, ভিক্ষুগণ, পাপাচারী ভিক্ষু একাচারী হয়।</p>
<p class="bodytext">৮. ভিক্ষুগণ, এই পঞ্চবিধ ধর্মের দ্বারা সমৃদ্ধ পাপী ভিক্ষু গর্ত খনন করে নিজেরই ক্ষতি সাধিত করে। সে বিজ্ঞজন কর্তৃক দোষী ও নিন্দিত হয় এবং বহু অপুণ্য প্রসব করে।” </p>
<p class="centered">মহাচোর সূত্র সমাপ্ত।</p>
<h3 class="subhead">৪. সুকোমল শ্রমণ সূত্র</h3>
<p class="bodytext">১০৪.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু শ্রমণদের মধ্যে সুকোমল শ্রমণ হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু পুনঃপুন প্রার্থিত হয়েই চীবর পরিভোগ করে; কদাচিৎ জিজ্ঞাসিত হয়ে নহে। ভিক্ষু পুনঃপুন প্রার্থিত হয়েই পিণ্ডপাত পরিভোগ করে; কদাচিৎ জিজ্ঞাসিত হয়ে নহে। ভিক্ষু পুনঃপুন প্রার্থিত হয়েই শয্যাসন পরিভোগ করে; কদাচিৎ জিজ্ঞাসিত হয়ে নহে। ভিক্ষু পুনঃপুন প্রার্থিত হয়েই গ্লান-প্রত্যয়-ভৈষজ্য ও প্রয়োজনীয় দ্রব্যাদি পরিভোগ করে; কদাচিৎ জিজ্ঞাসিত হয়ে নহে। সে যে-সকল সব্রহ্মচারীদের সাথে অবস্থান করে, তারা তার সাথে পুনঃপুন মনোজ্ঞ কায়-বাক্&zwnj;কর্ম ও মনোজ্ঞ মনোকর্মের মাধ্যমে মেলামেশা করে; তারা তাকে মনোজ্ঞ বস্তু উপহার দেয়, কদাচিৎ মনোজ্ঞ নহে। যে-সমস্ত ব্যাথ্যা; যথা : পিত্তরস, শ্লেষ্মা, বাত বা বায়ু, শারীরিক সংযোগ হতে, ঋতুর পরিবর্তনের দরুন, অযথার্থ যত্নের দরুন, হঠাৎ আক্রান্ততার দরুন এবং কর্মবিপাকজনিত কারণ হতে উৎপন্ন সে-সমস্ত ব্যাথ্যা তার নিকট নিদারুণরূপে উৎপন্ন হয় না। সে অল্প ব্যাধিসম্পন্ন হয়। সে ইহজীবনেই সুখবিহারস্বরূপ উৎপন্ন অভিচিত্তাশ্রিত চতুর্বিধ ধ্যানের যথেচ্ছালাভী, অনায়াসলাভী ও অক্লেশলাভী হয়। এবং সে আসবসমূহ ক্ষয় করে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে, অধিগত করে অবস্থান করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু শ্রামণদের মধ্যে সুকোমল শ্রমণ হয়।”</p>
<p class="bodytext">৩. “ভিক্ষুগণ, তার প্রতি মন্তব্য করার সময় একজন যথার্থই বলে যে ‘শ্রমণদের মধ্যে (ইনি) সুকোমল শ্রামণ।’ ভিক্ষুগণ, সত্য সত্যই আমার প্রতি মন্তব্য করার সময় একজন যথার্থই বলে যে ‘শ্রমণদের মধ্যে ইনি সুকোমল শ্রমণ।’ ভিক্ষুগণ, আমিই পুনঃপুন প্রার্থিত হয়ে চীবর পরিভোগ করি; কদাচিৎ প্রার্থিত হয়ে নহে। আমিই পুনঃপুন প্রার্থিত হয়ে পিণ্ডপাত পরিভোগ করি; কদাচিৎ প্রার্থিত হয়ে নহে। আমিই পুনঃপুন প্রার্থিত হয়ে শয্যাসন পরিভোগ করি; কদাচিৎ প্রার্থিত হয়ে নহে। আমিই পুনঃপুন প্রার্থিত হয়ে গ্লান-প্রত্যয়-ভৈষজ্য ও প্রয়োজনীয় দ্রব্যাদি পরিভোগ করি; কদাচিৎ প্রার্থিত হয়ে নহে। আমি যে-সকল সব্রহ্মচারীদের সাথে অবস্থান করি, তারা আমার সাথে পুনঃপুন মনোজ্ঞ কায়-বাক্&zwnj;কর্ম ও মনোজ্ঞ মনোকর্মের মাধ্যমে মেলামেশা করে; তারা আমাকে মনোজ্ঞ বস্তু উপহার দেয়, কদাচিৎ মনোজ্ঞ নহে। যে-সমস্ত ব্যাথ্যা; যথা : পিত্তরস, শ্লেষ্মা, বাত বা বায়ু, শারীরিক সংযোগ হতে, ঋতুর পরিবর্তনের দরুন, অযথার্থ যত্নের দরুন, হঠাৎ আক্রান্ততার দরুন এবং কর্মবিপাকজনিত কারণ হতে উৎপন্ন সে-সমস্ত ব্যাথ্যা আমার নিকট নিদারুণরূপে উৎপন্ন হয় না। আমি অল্প ব্যাধিসম্পন্ন। আমি ইহজীবনেই সুখবিহারস্বরূপ উৎপন্ন অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হই। এবং আমি আসবসমূহ ক্ষয় করে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে, অধিগত করে অবস্থান করি।” </p>
<p class="bodytext">“ভিক্ষুগণ, তার প্রতি মন্তব্য করার সময় একজন যথার্থই বলে যে ‘শ্রমণদের মধ্যে (ইনি) সুকোমল শ্রমণ।’ ভিক্ষুগণ, সত্য সত্যই আমার প্রতি মন্তব্য করার সময় একজন যথার্থই বলে যে ‘শ্রমণদের মধ্যে ইনি সুকোমল শ্রমণ।’”</p>
<p class="centered">সুকোমল শ্রমণ সূত্র সমাপ্ত।</p>
<h3 class="subhead">৫. সুখবিহার সূত্র</h3>
<p class="bodytext">১০৫.১. “হে ভিক্ষুগণ, পাঁচ প্রকার সুখবিহার আছে। পাঁচ প্রকার কী কী?</p>
<p class="bodytext">২. এক্ষেত্রে ভিক্ষুগণ, ভিক্ষুর নিকট সব্রহ্মচারীদের প্রতি প্রকাশ্যে ও পশ্চাতে (গোপন) উভয় ক্ষেত্রেই কায়িক-বাচনিক-মানসিক মৈত্রী (কর্ম) বিদ্যমান থাকে। যে-সমস্ত শীলাদি অখণ্ড, নিচ্ছিদ্র, নির্মল, ক্রটিহীন, মুক্ত, বিজ্ঞ কর্তৃক প্রশংসিত, অদুষিত এবং সমাধি লাভের সহায়ক সেইরূপ শীলের দ্বারা সে সব্রহ্মচারীদের সম্মুখে এবং গোপনেও শীলানুগত হয়ে অবস্থান করে। এবং যে-সমস্ত দৃষ্টি আর্য, মুক্তিদাতা (বা প্রদর্শক), তত্রস্থকর্মী ও সম্যকরূপে দুঃখ ক্ষয়ের জন্য চালিত হয়, সেইরূপ দৃষ্টির দ্বারা সে সব্রহ্মচারীদের সম্মুখে এবং গোপনেও দৃষ্টানুগত হয়ে অবস্থান করে। ভিক্ষুগণ, এই পঞ্চবিধ সুখবিহার আছে।” </p>
<p class="centered">সুখবিহার সূত্র সমাপ্ত।</p>
<h3 class="subhead">৬. আনন্দ সূত্র</h3>
<p class="bodytext">১০৬.১. “একসময় ভগবান কৌশাম্বীর ঘোষিতারামে অবস্থান করছিলেন। অনন্তর আয়ুষ্মান আনন্দ<span class="ftnRef">[50]</span> যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে এরূপ বললেন :</p>
<p class="bodytext">২. “ভন্তে, কিরূপে ভিক্ষু সংঘমধ্যে অবস্থান করার সময় সুখে অবস্থান করে?”</p>
<p class="bodytext">“যেহেতু, আনন্দ, ভিক্ষু নিজে শীলসম্পন্ন হয় এবং অপরের অধিশীলের প্রতি নিন্দাকারী হয় না। এরূপেই, আনন্দ, ভিক্ষু সংঘমধ্যে অবস্থান করার সময় সুখে অবস্থান করে।”</p>
<p class="bodytext">“ভন্তে, অন্য কোনো পর্যায় আছে কী যে অনুসারে ভিক্ষু সংঘমধ্যে অবস্থান করার সময় সুখে অবস্থান করে?”</p>
<p class="bodytext">“যেহেতু, আনন্দ, ভিক্ষু নিজে শীলসম্পন্ন হয় এবং অপরের অধিশীলের প্রতি নিন্দাকারী হয় না। সে নিজেকে বিবেচনা করে অপরকে নয়। এরূপেই, আনন্দ, ভিক্ষু সংঘমধ্যে অবস্থান করার সময় সুখে অবস্থান করে।”</p>
<p class="bodytext">“ভন্তে, অপর কোনো পর্যায় আছে কী যে অনুসারে ভিক্ষু সংঘমধ্যে অবস্থান করার সময় সুখে অবস্থান করে?”</p>
<p class="bodytext">“যেহেতু, আনন্দ, ভিক্ষু নিজে শীলসম্পন্ন হয় এবং অপরের অধিশীলের প্রতি নিন্দাকারী হয় না। সে নিজেকে বিবেচনা করে অপরকে নয়। সে প্রকটিত বা সুপরিচিত হয় না এবং অপ্রকটতার দ্বারা উদ্ধিগ্ন হয় না। এরূপেই, আনন্দ, ভিক্ষু সংঘমধ্যে অবস্থান করার সময় সুখে অবস্থান করে।”</p>
<p class="bodytext">“ভন্তে, অপর কোনো পর্যায় আছে কি যে অনুসারে ভিক্ষু সংঘমধ্যে অবস্থান করার সময় সুখে অবস্থান করে?”</p>
<p class="bodytext">“যেহেতু, আনন্দ, ভিক্ষু নিজে শীলসম্পন্ন হয় এবং অপরের অধিশীলের প্রতি নিন্দাকারী হয় না। সে নিজেকে বিবেচনা করে অপরকে নয়। সে প্রকটিত বা সুপরিচিত হয় না এবং অপ্রকটতার দ্বারা উদ্ধিগ্ন হয় না। সে ইহজীবনেই সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয়। এরূপেই, আনন্দ, ভিক্ষু সংঘমধ্যে অবস্থান করার সময় সুখে অবস্থান করে।”</p>
<p class="bodytext">“ভন্তে, অপর কোনো পর্যায় আছে কী যে অনুসারে ভিক্ষু সংঘমধ্যে অবস্থান করার সময় সুখে অবস্থান করে?”</p>
<p class="bodytext">“যেহেতু, আনন্দ, ভিক্ষু নিজে শীলসম্পন্ন হয় এবং অপরের অধিশীলের প্রতি নিন্দাকারী হয় না। সে নিজেকে বিবেচনা করে অপরকে নয়। সে প্রকটিত বা সুপরিচিত হয় না এবং অপ্রকটতার দ্বারা উদ্ধিগ্ন হয় না। সে ইহজীবনেই সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয়। এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে, অধিগত করে অবস্থান করে। এরূপেই, আনন্দ, ভিক্ষু সংঘমধ্যে অবস্থান করার সময় সুখে অবস্থান করে। আনন্দ, আমি ঘোষণা করছি যে-এই সুখবিহার হতে উত্তরোত্তর, প্রণীততর অন্য কোনো সুখবিহার নাই।” </p>
<p class="centered">আনন্দ সূত্র সমাপ্ত।</p>
<h3 class="subhead">৭. শীল সূত্র</h3>
<p class="bodytext">১০৭.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু জগতে আহ্বানীয়, আতিথেয়তা লাভের যোগ্য, দক্ষিণা গ্রহণের যোগ্য, অঞ্জলিকরণীয় এবং অনুত্তর পুণ্যক্ষেত্র হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শীলসম্পন্ন হয়, সমাধিসম্পন্ন, প্রজ্ঞাসম্পন্ন, বিমুক্তিসম্পন্ন এবং বিমুক্তি-জ্ঞানদর্শনসম্পন্ন হয়।</p>
<p class="bodytext">৩. ভিক্ষুগণ, এই পঞ্চবিধ ধর্মে সমৃদ্ধ ভিক্ষু জগতে আহ্বানীয়, আতিথেয়তা লাভের যোগ্য, দক্ষিণা গ্রহণের যোগ্য, অঞ্জলিকরণীয় এবং অনুত্তর পুণ্যক্ষেত্র হয়।” </p>
<p class="centered">শীল সূত্র সমাপ্ত।</p>
<h3 class="subhead">৮. অশৈক্ষ্য সূত্র</h3>
<p class="bodytext">১০৮.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু জগতে আহ্বানীয়, আতিথেয়তা লাভের যোগ্য, দক্ষিণা গ্রহণের যোগ্য, অঞ্জলিকরণীয় এবং অনুত্তর পুণ্যক্ষেত্র হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু অশৈক্ষ্য শীলস্কন্ধের দ্বারা সমৃদ্ধ হয়, সমাধিস্কন্ধের দ্বারা সমৃদ্ধ হয়, প্রজ্ঞাস্কন্ধের দ্বারা সমৃদ্ধ হয়, বিমুক্তিস্কন্ধের দ্বারা সমৃদ্ধ হয় এবং বিমুক্তি-জ্ঞানদর্শনের দ্বারা সমৃদ্ধ হয়।</p>
<p class="bodytext">৩. ভিক্ষুগণ, এই পঞ্চবিধ ধর্মে সমৃদ্ধ ভিক্ষু জগতে আহ্বানীয়, আতিথেয়তা লাভের যোগ্য, দক্ষিণা গ্রহণের যোগ্য, অঞ্জলিকরণীয় এবং অনুত্তর পুণ্যক্ষেত্র হয়।”</p>
<p class="centered">অশৈক্ষ্য সূত্র সমাপ্ত।</p>
<h3 class="subhead">৯. চতুর্দিকস্থ সূত্র</h3>
<p class="bodytext">১০৯.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু চতুর্দিকে অবস্থানকারী হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শীলবান হয়, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যাবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ, মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ হয়।</p>
<p class="bodytext">সে যেকোনো চীবর-পিণ্ডপাত, শয্যাসন, গ্লান-প্রত্যয়-ভৈষজ্য ও প্রয়োজনীয় দ্রব্যাদির দ্বারা সন্তুষ্ট হয়। সে ইহজীবনেই সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয় এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে, অধিগত করে অবস্থান করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু চতুর্দিকে অবস্থানকারী হয়।” </p>
<p class="centered">চতুর্দিকস্থ সূত্র সমাপ্ত।</p>
<h3 class="subhead">১০. অরণ্য সূত্র</h3>
<p class="bodytext">১১০.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু অরণ্যে, বনপ্রান্তে শয়ন-স্থান পরিভোগের জন্য উপযুক্ত। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শীলবান হয়, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যাবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ, মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ হয়। সে শক্তিমান, দৃঢ়পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে। সে ইহজীবনেই সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয় এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে, অধিগত করে অবস্থান করে। ভিক্ষুগণ, এই পাঁচ প্রকার ধর্মে সমৃদ্ধ ভিক্ষু অরণ্যে, বনপ্রান্তে শয়ন-স্থান পরিভোগের জন্য উপযুক্ত।”</p>
<p class="centered">অরণ্য সূত্র সমাপ্ত।</p>
<p class="centered">সুখবিহার বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দৌর্মনস্য, সন্দিগ্ধ, আর চোর সূত্র ত্রয়,</p>
<p class="gatha">সুকোমল ও সুখসহ আনন্দ উক্ত হয়;</p>
<p class="gatha">শীল, অশৈক্ষ্য, চতুর্দিকস্থ হলো বিবৃত,</p>
<p class="gatha">অরণ্য সূত্র যোগে হলো বর্গ সমাপিত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১২) ২. অন্ধকবিন্দ বর্গ</h1>
<div class="chaptxt">
<h3 class="subhead">১. কুলগামী সূত্র</h3>
<p class="bodytext">১১১.১. “হে ভিক্ষুগণ, পঞ্চবিধ ধর্মে সমৃদ্ধ কুলে গমনকারী ভিক্ষু কুলের মধ্যে অপ্রিয়, অমনোজ্ঞ, অগৌরবনীয় এবং শ্রদ্ধার অযোগ্য হয়। পঞ্চ কী কী?</p>
<p class="bodytext">২. সে অপরিচিতদের সাথে অন্তরঙ্গ হয়, ক্ষমতাহীন হয়েও মধ্যস্থতাকারী হয়, ভিন্নমতাবলম্বীদের সমাজকে পুনঃপুন সংগঠিত করে, কানে চুপি চুপি গোপন কথা বলে এবং অত্যধিক যাচ্ঞাকারী হয়। ভিক্ষুগণ, এই পঞ্চবিধ ধর্মে সমৃদ্ধ সমাজে গমনকারী ভিক্ষু কুলের মধ্যে অপ্রিয়, অমনোজ্ঞ, অগৌরবনীয় এবং শ্রদ্ধার অযোগ্য হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ কুলে গমনকারী ভিক্ষু কুলের মধ্যে প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী?</p>
<p class="bodytext">৪. সে অপরিচিতদের সাথে অন্তরঙ্গ হয় না, ক্ষমতাহীন হয়েও মধ্যস্থতকারী হয় না, ভিন্নমতাবলম্বীদের সমাজকে পুনঃপুন সংগঠিত করে না, কানে চুপি চুপি কথা বলে না এবং অত্যাধিত যাচ্ঞাশীল হয় না। ভিক্ষুগণ, এই পঞ্চবিধ ধর্মে সমৃদ্ধ কুলে গমনকারী ভিক্ষু কুলের মধ্যে প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="centered">কুলগামী সূত্র সমাপ্ত।</p>
<h3 class="subhead">২. পশ্চাদ্গামী শ্রমণ সূত্র</h3>
<p class="bodytext">১১২.১. “হে ভিক্ষুগণ, পঞ্চবিধ ধর্মে সমৃদ্ধ পশ্চাদ্গামী শ্রমণ গ্রহণযোগ্য হয় না। পঞ্চ কী কী?</p>
<p class="bodytext">২. সে অতি দূরে কিংবা অতি নিকটে গমন করে, সে পিণ্ডপাত্র পরিপূর্ণরূপে গ্রহণ করে না, সীমাতিক্রান্ত অপরাধ প্রদর্শনকালেও সংযত হয় না, ভাষণকারীর কথা বলার সময় মধ্যপথে বাধা দেয় এবং সে দুষ্প্রাজ্ঞ, স্থূলবুদ্ধি ও নির্বোধ হয়। ভিক্ষুগণ, এই পঞ্চ ধর্মে সমৃদ্ধ পশ্চাদ্গামী শ্রমণ গ্রহণযোগ্য হয় না।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ পশ্চাদ্গামী শ্রমণ গ্রহণযোগ্য হয়। পঞ্চ কী কী?</p>
<p class="bodytext">৪. সে অতিদূরে কিংবা অতি নিকটে গমন করে না, সে পিণ্ডপাত পরিপূর্ণরূপে গ্রহণ করে, সীমাতিক্রান্ত অপরাধ প্রদর্শনকালে সংযত হয়, ভাষণকারীর কথা বলার সময় মধ্যপথে বাধা দেয় না এবং সে স্থূলবুদ্ধি ও নির্বোধ না হয়ে প্রজ্ঞাবান হয়। ভিক্ষুগণ, এই পঞ্চ ধর্মে সমৃদ্ধ পশ্চাদ্গামী শ্রমণ গ্রহণযোগ্য হয়।” </p>
<p class="centered">পশ্চাদ্গামী শ্রমণ সূত্র সমাপ্ত।</p>
<h3 class="subhead">৩. সম্যক সমাধি সূত্র</h3>
<p class="bodytext">১১৩.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু সম্যক সমাধি অধিগত করে অবস্থান করতে অক্ষম। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু রূপের প্রতি অক্ষম হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয় ও স্পর্শের প্রতি অক্ষম হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সম্যক সমাধি অধিগত করে অবস্থান করতে অক্ষম।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ ভিক্ষু সম্যক সমাধি অধিগত হয়ে অবস্থান করতে সক্ষম। পঞ্চ কী কী? </p>
<p class="bodytext">৪. এক্ষেত্রে ভিক্ষুগণ, ভিক্ষু রূপের প্রতি ধৈর্যশীল হয়, শব্দের প্রতি ধৈর্যশীল হয়, গন্ধের প্রতি ধৈর্যশীল হয়, রসের প্রতি ধৈর্যশীল হয় ও স্পর্শের প্রতি ধৈর্যশীল হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সম্যক সমাধি অধিগত করে অবস্থান করতে সক্ষম।”</p>
<p class="centered">সম্যক সমাধি সূত্র সমাপ্ত।</p>
<h3 class="subhead">৪. অন্ধকবিন্দ সূত্র</h3>
<p class="bodytext">১১৪.১. একসময় ভগবান মগধ রাজ্যের অন্ধকবিন্দে<span class="ftnRef">[51]</span> অবস্থান করছিলেন। অনন্তর আয়ুষ্মান আনন্দ ভগবানের নিকট উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপাশে উপবিষ্ট আয়ুষ্মান আনন্দকে ভগবান এরূপ বললেন :</p>
<p class="bodytext">২. “হে আনন্দ, যে-সকল ভিক্ষু নবীন, অচির প্রব্রজিত এবং এই ধর্ম-বিনয়ে অধুনা আগত; আনন্দ, সেসকল ভিক্ষুদের পঞ্চবিধ ধর্ম হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য। পঞ্চ কী কী?</p>
<p class="bodytext">৩. আবুসোগণ, এক্ষেত্রে তোমরা শীলবান হও। প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান কর এবং শিক্ষাপদসমূহ গ্রহণ করে চরিত্র গঠন কর। এরূপে প্রাতিমোক্ষ সংবর হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।</p>
<p class="bodytext">আবুসোগণ, এক্ষেত্রে তোমরা ইন্দ্রিয়ে গুপ্তদ্বার, স্মৃতিরক্ষক, স্মৃতিতে বিচক্ষণ, সুরক্ষিত চিত্তের দ্বারা এবং জাগ্রত ও রক্ষিত চিত্তের দ্বারা সমন্নাগত হয়ে অবস্থান কর। এরূপে ইন্দ্রিয়-সংবর হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।</p>
<p class="bodytext">আবুসোগণ, এক্ষেত্রে তোমরা অল্পভাষী ও পরিমিত ভাষী হও। এরূপে সীমিত ভাষণ হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।</p>
<p class="bodytext">আবুসোগণ, এক্ষেত্রে তোমরা আরণ্যিক হও। অরণ্যে-বনপ্রান্তে শয়ন স্থান পরিভোগ কর। এরূপে কায়িক নির্জনতা হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।</p>
<p class="bodytext">আবুসোগণ, এক্ষেত্রে তোমরা সম্যক দৃষ্টিসম্পন্ন ও সম্যক দর্শনের দ্বারা সমন্নাগত হও। এরূপে সম্যক দর্শন হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।</p>
<p class="bodytext">৪. আনন্দ, যে-সকল ভিক্ষু নবীন, অচির প্রব্রজিত এবং এই ধর্ম-বিনয়ে অধুনা আগত; আনন্দ, সেসকল ভিক্ষুদের এই পঞ্চবিধ ধর্ম হৃদয়ঙ্গম করা কর্তব্য, নিবিষ্ট হওয়া কর্তব্য এবং তা নিজের মধ্যে প্রতিষ্ঠিত করা কর্তব্য।” </p>
<p class="centered">অন্ধকবিন্দ সূত্র সমাপ্ত।</p>
<h3 class="subhead">৫. মৎসরী সূত্র</h3>
<p class="bodytext">১১৫.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে আবাস-মৎসরী, কুল-মৎসরী, লাভ-মৎসরী, বর্ণ-মৎসরী এবং ধর্ম-মৎসরী হয়। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয় বা গমন করে। পঞ্চ কী কী?</p>
<p class="bodytext">৪. সে আবাস-মৎসরী হয় না, কুলমৎসরী হয় না, লাভমৎসরী হয় না, বর্ণ-মৎসরী হয় না এবং ধর্ম-মৎসরী হয় না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয় বা গমন করে।”</p>
<p class="centered">মৎসরী সূত্র সমাপ্ত।</p>
<h3 class="subhead">৬. প্রশংসা সূত্র</h3>
<p class="bodytext">১১৬.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, অপ্রসাদনীয় স্থানে প্রসাদ উৎপন্ন করে, প্রসাদনীয় স্থানে অপ্রসাদ উৎপন্ন করে এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে, প্রশংসনীয়ের প্রশংসা করে, অপ্রসাদনীয় স্থানে অপ্রসাদ উৎপন্ন করে, প্রসাদনীয় স্থানে প্রসাদ উৎপন্ন করে এবং শ্রদ্ধাদত্ত দান বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়।”</p>
<p class="centered">প্রশংসা সূত্র সমাপ্ত।</p>
<h3 class="subhead">৭. ঈর্ষাকারিণী সূত্র</h3>
<p class="bodytext">১১৭.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, ঈর্ষাকারিণী হয়, মৎসরী হয় এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে, প্রশংসনীয়ের প্রশংসা করে, সে ঈর্ষাকারিণী হয় না, অমৎসরী হয় এবং শ্রদ্ধাদত্ত দান বিনিষ্ট করে না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়।”</p>
<p class="centered">ঈর্ষাকারিণী সূত্র সমাপ্ত।</p>
<h3 class="subhead">৮. মিথ্যাদৃষ্টিক সূত্র</h3>
<p class="bodytext">১১৮.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, মিথ্যাদৃষ্টিসম্পন্ন হয়, মিথ্যা-সংকল্পসম্পন্ন হয় এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। </p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে, প্রশংসনীয়ের প্রশংসা করে, সম্যক দৃষ্টিসম্পন্ন হয়, সম্যক সংকল্পসম্পন্ন হয় এবং শ্রদ্ধাদত্ত দান বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়।” </p>
<p class="centered">মিথ্যাদৃষ্টিক সূত্র সমাপ্ত।</p>
<h3 class="subhead">৯. মিথ্যা বাক্য সূত্র</h3>
<p class="bodytext">১১৯.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, মিথ্যাভাষী হয়, মিথ্যাকর্মকারী হয় এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে, প্রশংসনীয়ের প্রশংসা করে, সম্যক বাক্যভাষী হয়, সম্যক কর্ম সম্পাদন করে এবং শ্রদ্ধাদত্ত দান বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়।” </p>
<p class="centered">মিথ্যা বাক্য সূত্র সমাপ্ত।</p>
<h3 class="subhead">১০. মিথ্যা প্রচেষ্টা সূত্র</h3>
<p class="bodytext">১২০.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, মিথ্যা প্রচেষ্টাকারিণী হয়, মিথ্যা স্মৃতিসম্পন্না হয় এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে নিরয়ে নিক্ষিপ্ত হয়।</p>
<p class="bodytext"></p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে, প্রশংসনীয়ের প্রশংসা করে, সম্যক প্রচেষ্টাকারিণী হয়, সম্যক স্মৃতিসম্পন্না হয় এবং শ্রদ্ধাদত্ত দান বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী নিশ্চিতরূপে স্বর্গে নিক্ষিপ্ত হয়।” </p>
<p class="centered">মিথ্যা প্রচেষ্টা সূত্র সমাপ্ত।</p>
<p class="centered">অন্ধকবিন্দ বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">কুল, পশ্চাদ্গামী, সমাধি ও অন্ধকবিন্দ,</p>
<p class="gatha">মৎসরী, প্রশংসা, ঈর্ষা, দৃষ্টিক হলো বিবৃত;</p>
<p class="gatha">মিথ্যা বাক্য আর প্রচেষ্টা সূত্র হয়ে প্রযুক্ত,</p>
<p class="gatha">দশ সূত্রে অন্ধকবিন্দ বর্গ হয়েছে উক্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৩) ৩. গ্লান বর্গ</h1>
<div class="chaptxt">
<h3 class="subhead">১. গ্লান সূত্র</h3>
<p class="bodytext">১২১.১. একসময় ভগবান বৈশালীর মহাবনে নির্মিত কূটাগারশালায় অবস্থান করছিলেন। অনন্তর ভগবান সায়াহ্ন সময়ে ধ্যান হতে উত্থিত হয়ে যেখানে গ্লানশালা বা চিকিৎসালয় সেখানে উপস্থিত হলেন। ভগবান জনৈক ভিক্ষুকে দুর্বল, অসুস্থ দেখে প্রজ্ঞাপ্ত আসনে উপবেশন করলেন। উপবেশন করে ভগবান ভিক্ষুদের আহ্বান করলেন :</p>
<p class="bodytext">২. “হে ভিক্ষুগণ, যদি কোনো দুর্বল, অসুস্থ ভিক্ষু পঞ্চবিধ ধর্ম পরিত্যাগ না করে তাহলে তার নিকট ইহাই প্রত্যাশিত যে ‘সে অচিরেই আসবসমূহ ক্ষয়ে অনাসব এবং ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে তা অর্জন করে অবস্থান করবে।’ পঞ্চ কী কী?</p>
<p class="bodytext">এক্ষেত্রে ভিক্ষুগণ, ভিক্ষু কায়ের প্রতি অশুভদর্শী হয়ে অবস্থান করে, আহারে প্রতিকূল-সংজ্ঞী হয়ে অবস্থান করে, সর্বলোকে অনভিরতি-সংজ্ঞী হয়ে অবস্থান করে, সর্ব সংস্কারে অনিত্যানুদর্শী হয়ে অবস্থান করে এবং মরণসংজ্ঞা দ্বারা তার আধ্যাত্মিক ভাব সুপ্রতিষ্ঠিত হয়। ভিক্ষুগণ, যদি কোনো দুর্বল, অসুস্থ ভিক্ষু পঞ্চবিধ ধর্ম পরিত্যাগ না করে তাহলে তার নিকট ইহাই প্রত্যাশিত যে ‘সে অচিরেই আসবসমূহ ক্ষয়ে অনাসব এবং ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে তা অর্জন করে অবস্থান করবে।’”</p>
<p class="centered">গ্লান সূত্র সমাপ্ত।</p>
<h3 class="subhead">২. স্মৃতি সুপ্রতিষ্ঠিত সূত্র</h3>
<p class="bodytext">১২২.১. “হে ভিক্ষুগণ, যেকোনো ভিক্ষু বা ভিক্ষুণী পঞ্চ ধর্ম ভাবিত করলে, বহুলীকৃত করলে তার নিকট দ্বিবিধ পরিণতির একটি পরিণতি প্রত্যাশিত; যথা : ‘সে ইহজীবনেই অর্হত্ত্বফল লাভ করবে অথবা জীবনের কিছু ইন্ধন অবশিষ্ট রেখে অনাগামীফল লাভ করবে।’ পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ধর্মাদির উদয়-ব্যয়গামী প্রজ্ঞার দ্বারা ভিক্ষুর আধ্যাত্মিক স্মৃতি উত্তমরূপে প্রতিষ্ঠিত হয়, সে কায়ের প্রতি অশুভদর্শী হয়ে অবস্থান করে, আহারের প্রতি অশুভদর্শী হয়ে অবস্থান করে, সর্বলোকের প্রতি অশুভদর্শী হয়ে অবস্থান করে, সর্ব সংস্কারের প্রতি অশুভদর্শী হয়ে অবস্থান করে। ভিক্ষুগণ, যেকোনো ভিক্ষু বা ভিক্ষুণী এই পঞ্চ ধর্ম ভাবিত করলে, বহুলীকৃত করলে তার নিকট দ্বিবিধ পরিণতির একটি পরিণতি প্রত্যাশিত; যথা : ‘সে ইহজীবনেই অর্হত্ত্বফল লাভ করবে অথবা জীবনের কিছু ইন্ধন অবশিষ্ট রেখে অনাগামীফল লাভ করবে।’”</p>
<p class="centered">স্মৃতি সুপ্রতিষ্ঠিত সূত্র সমাপ্ত।</p>
<h3 class="subhead">৩. প্রথম সেবক সূত্র</h3>
<p class="bodytext">১২৩.১. “হে ভিক্ষুগণ, পঞ্চবিধ ধর্মে সমৃদ্ধ অসুস্থ ব্যক্তি (নিজের) অহিতকারী সেবক হয়। পঞ্চ কী কী?</p>
<p class="bodytext">২. সে ওষুধ দ্বারা নিজেকে চিকিৎসা করে না, চিকিৎসার মাত্রা জানে না, ওষুধ বা ভৈষজ্য সেবন করে না, তার কল্যাণকামী পরিচর্যাকারীর নিকট অসুখ সম্পর্কে এরূপে বিস্তারিত খুলে বলে না যে ‘ইহা গমনকালে গমন করে, আগমনকালে ফিরে আসে এবং স্থিত থাকার সময় স্থিতই হয়।’ সে উৎপন্ন তীব্র, তীক্ষ্ণ, নিদারুণ, পীড়নকর, যন্ত্রণাদায়ক, অমনোজ্ঞ ও প্রাণ হরণকারী শারীরিক দুঃখবেদনা সহিষ্ণু প্রকৃতির ব্যক্তি হয় না। ভিক্ষুগণ, এই পঞ্চ ধর্মে সমৃদ্ধ অসুস্থ ব্যক্তি (নিজের) অহিতকারী সেবক হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ অসুস্থ ব্যক্তি (নিজের) হিতকারী সেবক হয়। পঞ্চ কী কী?</p>
<p class="bodytext">৪. সে ওষুধ দ্বারা নিজেকে চিকিৎসা করে, চিকিৎসার মাত্রা জানে, ভৈষজ্য সেবনকারী হয়, তার কল্যাণকামী পরিচর্যাকারীর নিকট অসুখ সম্পর্কে এরূপে বিস্তারিত খুলে বলে যে ‘ইহা গমনকালে গমন করে, আগমনকালে ফিরে আসে এবং স্থিত থাকার সময় স্থিতই হয়।’ সে উৎপন্ন তীব্র, তীক্ষ্ণ, নিদারুণ, পীড়নকর, যন্ত্রণাদায়ক, অমনোজ্ঞ ও প্রাণ হরণকারী শারীরিক দুঃখবেদনা সহিষ্ণু প্রকৃতির ব্যক্তি হয়। ভিক্ষুগণ, এই পঞ্চবিধ ধর্মে সমৃদ্ধ অসুস্থ ব্যক্তি (নিজের) হিতকারী সেবক হয়।”</p>
<p class="centered">প্রথম সেবক সূত্র সমাপ্ত।</p>
<h3 class="subhead">৪. দ্বিতীয় সেবক সূত্র</h3>
<p class="bodytext">১২৪.১. “হে ভিক্ষুগণ, পঞ্চবিধ ধর্মে সমৃদ্ধ রোগীর সেবক অসুস্থকে সেবা করার জন্য উপযুক্ত নয়। পঞ্চ কী কী?</p>
<p class="bodytext">২. সে ভৈষজ্য প্রস্তুত করতে সক্ষম হয় না, ভৈষজ্য-অভৈষজ্য নির্ণয় করতে না পেরে যা ওষুধ নয় তা প্রদান করে এবং যা ওষুধ তা অপসারিত করে; লোভচিত্তে (পাওয়ার বাসনায়) রোগী সেবা করে মৈত্রীচিত্তে নহে; পায়খানা, প্রস্রাব, বমি, থুথু, পরিষ্কার করতে অতিশয় ঘৃণা করে এবং রোগীকে যথাসময়ে ধর্মকথার দ্বারা বর্ণনা করতে, প্ররোচিত করতে, সমুত্তেজিত করতে এবং পুলকিত করতে অক্ষম হয়। ভিক্ষুগণ, এই পঞ্চবিধ ধর্মে সমৃদ্ধ রোগীর সেবক অসুস্থকে সেবা করার জন্য উপযুক্ত নয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ রোগীর সেবক অসুস্থকে সেবা করার জন্য উপযুক্ত। পঞ্চ কী কী?</p>
<p class="bodytext">৪. সে ভৈষজ্য প্রস্তুত করতে সক্ষম হয়, ভৈষজ্য-অভৈষজ্য নির্ণয় করে যা ভৈষজ্য নয় তা অপসারিত করে এবং যা ভৈষজ্য তা প্রদান করে; মৈত্রীচিত্তে রোগীকে সেবা করে লোভচিত্তে নহে; পায়খানা, প্রস্রাব, বমি, থুথু পরিষ্কার করতে ঘৃণাবোধ করে না এবং রোগীকে যথাসময়ে ধর্মকথার দ্বারা বর্ণনা করতে, প্ররোচিত করতে, সমুত্তেজিত করতে এবং পুলকিত করতে সক্ষম হয়। ভিক্ষুগণ, এই পঞ্চবিধ ধর্মে সমৃদ্ধ রোগীর সেবক অসুস্থকে সেবা করার জন্য উপযুক্ত।”</p>
<p class="centered">দ্বিতীয় সেবক সূত্র সমাপ্ত।</p>
<h3 class="subhead">৫. প্রথম অল্পায়ু সূত্র</h3>
<p class="bodytext">১২৫.১. “হে ভিক্ষুগণ, অল্পায়ুর (আয়ুচ্ছেদের) পাঁচটি ধর্ম আছে। পাঁচটি কী কী?</p>
<p class="bodytext">২. সে ওষুধ দ্বারা নিজেকে চিকিৎসা করে না, চিকিৎসার মাত্রা জানে না, অপক্বখাদ্য ভোজী, অসময়ে ভ্রমণকারী এবং অব্রহ্মচারী হয়। ভিক্ষুগণ, অল্পায়ুর এই পাঁচটি ধর্ম আছে।</p>
<p class="bodytext">৩. ভিক্ষুগণ, দীর্ঘায়ুর পাঁচটি ধর্ম আছে। পঞ্চ কী কী?</p>
<p class="bodytext">৪. সে ওষুধ দ্বারা নিজেকে চিকিৎসা করে, চিকিৎসার মাত্রা জানে, পক্ব খাদ্যভোজী হয়, সময়ে ভ্রমণ করে এবং ব্রহ্মচারী হয়। ভিক্ষুগণ, দীর্ঘায়ুর এই পাঁচটি ধর্ম আছে।”</p>
<p class="centered">প্রথম অল্পায়ু সূত্র সমাপ্ত।</p>
<h3 class="subhead">৬. দ্বিতীয় অল্পায়ু সূত্র</h3>
<p class="bodytext">১২৬.১. “হে ভিক্ষুগণ, অল্পায়ুর (আয়ুচ্ছেদের) পাঁচটি ধর্ম আছে। পাঁচটি কী কী?</p>
<p class="bodytext">২. সে ওষুধ দ্বারা নিজেকে চিকিৎসা করে না, চিকিৎসার মাত্রা জানে না, অপক্বখাদ্য ভোজী, দুঃশীল এবং পাপমিত্র হয়। ভিক্ষুগণ, অল্পায়ু এই পাঁচটি ধর্ম আছে।</p>
<p class="bodytext">৩. ভিক্ষুগণ, দীর্ঘায়ুর পাঁচটি ধর্ম আছে। পঞ্চ কী কী?</p>
<p class="bodytext">৪. সে ওষুধ দ্বারা নিজেকে চিকিৎসা করে, চিকিৎসার মাত্রা জানে, পক্ব খাদ্যভোজী হয়, শীলবান এবং কল্যাণমিত্র হয়। ভিক্ষুগণ, দীর্ঘায়ুর এই পাঁচটি ধর্ম আছে।”</p>
<p class="centered">দ্বিতীয় অল্পায়ু সূত্র সমাপ্ত।</p>
<h3 class="subhead">৭. বপকাশ (একাকী অবস্থান) সূত্র</h3>
<p class="bodytext">১২৭.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু সংঘ হতে পৃথক হয়ে একাকী অবস্থান করার অনুপযুক্ত। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু যেকোনো চীবরের দ্বারা সন্তুষ্ট হয় না, যথালব্ধ পিণ্ডপাতের দ্বারা সন্তুষ্ট হয় না, যেকোনো শয়ন-স্থানের দ্বারা সন্তুষ্ট হয় না, যেকোনো গ্লান-প্রত্যয়-ভৈষজ্য ও প্রয়োজনীয় দ্রব্যাদির দ্বারা সন্তষ্ট হয় না এবং কামসংকল্পবহুল হয়ে অবস্থান করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সংঘ হতে পৃথক হয়ে একাকী অবস্থান করার অনুপযুক্ত।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ ভিক্ষু সংঘ হতে পৃথক হয়ে একাকী অবস্থান করার উপযুক্ত। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু যেকোনো চীবরের দ্বারা সন্তুষ্ট হয়, যেকোনো পিণ্ডপাতের দ্বারা সন্তুষ্ট হয়, যেকোনো শয়ন-স্থানের দ্বারা সন্তুষ্ট হয়, যেকোনো গ্লান-প্রত্যয়-ভৈষজ্য ও প্রয়োজনীয় দ্রব্যাদির দ্বারা সন্তুষ্ট হয় এবং নৈষ্ক্রম্য সংকল্পবহুল হয়ে অবস্থান করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সংঘ হতে পৃথক হয়ে একাকী অবস্থান করার উপযুক্ত।”</p>
<p class="centered">বপকাশ (একাকী অবস্থান) সূত্র সমাপ্ত।</p>
<h3 class="subhead">৮. শ্রামণ্য সুখ সূত্র</h3>
<p class="bodytext">১২৮.১. “হে ভিক্ষুগণ, পাঁচ প্রকার শ্রমণ্য দুঃখ আছে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু যেকোনো চীবরের দ্বারা সন্তুষ্ট হয় না, যথালব্ধ পিণ্ডপাতের দ্বারা সন্তুষ্ট হয় না, যেকোনো শয়ন-স্থানের দ্বারা সন্তুষ্ট হয় না, যেকোনো গ্লান-প্রত্যয়-ভৈষজ্য ও প্রয়োজনীয় দ্রব্যাদির দ্বারা সন্তষ্ট হয় না এবং অনভিরতি হয়ে ব্রহ্মচর্য পালন করে। ভিক্ষুগণ, এই পাঁচ প্রকার শ্রমণ্য দুঃখ আছে।</p>
<p class="bodytext">৩. ভিক্ষুগণ, পাঁচ প্রকার শ্রামণ্য সুখ আছে পাঁচটি কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু যেকোনো চীবরের দ্বারা সন্তুষ্ট হয়, যেকোনো পিণ্ডপাতের দ্বারা সন্তুষ্ট হয়, যেকোনো শয়ন-স্থানের দ্বারা সন্তুষ্ট হয়, যেকোনো গ্লান-প্রত্যয়-ভৈষজ্য ও প্রয়োজনীয় দ্রব্যাদির দ্বারা সন্তুষ্ট হয় এবং অভিরত হয়ে ব্রহ্মচর্য পালন করে। ভিক্ষুগণ, এই পঞ্চবিধ শ্রামণ্য সুখ আছে।”</p>
<p class="centered">শ্রামণ্য সুখ সূত্র সমাপ্ত।</p>
<h3 class="subhead">৯. বিক্ষুব্ধ সূত্র</h3>
<p class="bodytext">১২৯.১. “হে ভিক্ষুগণ, পাঁচ প্রকার অপায়গামী, নিরয়গামী, বিক্ষুব্ধ এবং অচিকিৎস্য আছে। পঞ্চ কী কী? </p>
<p class="bodytext">২. মাতৃ হত্যাকারী হয়, পিতৃ হত্যাকারী হয়, অর্হৎ হত্যাকারী হয়, প্রদুষ্টচিত্তে তথাগতের দেহ হতে রক্তপাত করে এবং সংঘভেদ করে। ভিক্ষুগণ, এই পাঁচ প্রকার অপায়গামী, নিরয়গামী, বিক্ষুব্ধ এবং অচিকিৎস্য আছে।”</p>
<p class="centered">বিক্ষুব্ধ সূত্র সমাপ্ত।</p>
<h3 class="subhead">১০. বিনাশ সূত্র</h3>
<p class="bodytext">১৩০.১. “হে ভিক্ষুগণ, পাঁচ প্রকার বিনাশ আছে। পাঁচটি কী কী?</p>
<p class="bodytext">২. জ্ঞাতি বিনাশ, ভোগ বিনাশ, রোগের দ্বারা বিনাশ, শীল বিনাশ এবং দৃষ্টি (সম্যক) বিনাশ। ভিক্ষুগণ, সত্ত্বগণ জ্ঞাতি বিনাশ, ভোগ বিনাশ, রোগের দ্বারা বিনাশহেতু কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয় না। অধিকন্তু, হে ভিক্ষুগণ, সত্ত্বগণ শীল বিনাশ ও (সম্যক) দৃষ্টির বিনাশহেতু কায় ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, এই পাঁচ প্রকার বিনাশ আছে।</p>
<p class="bodytext">৩. ভিক্ষুগণ, পাঁচ প্রকার সম্পদ আছে। পাঁচ প্রকার কী কী? </p>
<p class="bodytext">৪. জ্ঞাতিসম্পদ, ভোগের সম্পদ, আরোগ্যসম্পদ, শীলসম্পদ এবং (সম্যক) দৃষ্টিসম্পদ। ভিক্ষুগণ, সত্ত্বগণ জ্ঞাতিসম্পদ, ভোগসম্পদ, আরোগ্যসম্পদহেতু কায়ভেদে মৃত্যুর পর সুগতি স্বর্গলোকে উৎপন্ন হয় না। কিন্তু ভিক্ষুগণ, সত্ত্বগণ শীলসম্পদ ও দৃষ্টিসম্পদহেতু কায়ভেদে মৃত্যুর পর সুগতি স্বর্গলোকে উৎপন্ন হয়। হে ভিক্ষুগণ, এই পাঁচ প্রকার সম্পদ আছে।”</p>
<p class="centered">বিনাশ সূত্র সমাপ্ত।</p>
<p class="centered">গ্লান বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">গ্লান, স্মৃতি, দুই সেবক আর অল্পায়ু সূত্র;</p>
<p class="gatha">বপকাস, শ্রামণ্যসুখ, বিক্ষুব্ধ, বিনাশ সূত্র,</p>
<p class="gatha">দশ সূত্র সহযোগে গ্লান বর্গ হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৪) ৪. রাজা বর্গ</h1>
<div class="chaptxt">
<h3 class="subhead">১. প্রথম চক্রানুবর্তন সূত্র</h3>
<p class="bodytext">১৩১.১. “হে ভিক্ষুগণ, পঞ্চবিধ অঙ্গে সমৃদ্ধ চক্রবর্তী রাজা ধর্মত চক্র চালনা করে। যেই চক্র কোনো মানুষ বা প্রতিপক্ষ শক্রদের দ্বারা প্রবর্তিত হয় না। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, চক্রবর্তী রাজা অর্থজ্ঞ হয়, ধর্মজ্ঞ হয়, মাত্রাজ্ঞ হয়, কালজ্ঞ হয় এবং পরিষদজ্ঞ হয়। ভিক্ষুগণ, এই পঞ্চবিধ অঙ্গে সমৃদ্ধ চক্রবর্তী রাজা ধর্মত চক্র চালনা করে। যেই চক্র কোনো মানুষ বা প্রতিপক্ষ শক্রদের দ্বারা প্রবর্তিত হয় না।</p>
<p class="bodytext">৩. এরূপেই, ভিক্ষুগণ, পঞ্চবিধ ধর্মে সমৃদ্ধ তথাগত অর্হৎ সম্যকসম্বুদ্ধ ধর্মত অনুত্তর ধর্মচক্র প্রবর্তন করে। সেই চক্র জগতে কোনো শ্রমণ, ব্রাহ্মণ, দেবতা, মার কিংবা ব্রাহ্মণের দ্বারা প্রবর্তিত হয় না। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, তথাগত, অর্হৎ সম্যকসম্বুদ্ধ অর্থজ্ঞ, ধর্মজ্ঞ, মনোজ্ঞ, কালজ্ঞ এবং পরিষদজ্ঞ হয়। ভিক্ষুগণ, এই পঞ্চবিধ অঙ্গে সমৃদ্ধ চক্রবর্তী রাজা ধর্মত চক্র চালনা করে। যেই চক্র কোনো মানুষ বা প্রতিপক্ষ শক্রদের দ্বারা প্রবর্তিত হয় না।”</p>
<p class="centered">প্রথম চক্রানুবর্তন সূত্র সমাপ্ত।</p>
<h3 class="subhead">২. দ্বিতীয় চক্রানুবর্তন সূত্র</h3>
<p class="bodytext">১৩২.১. “হে ভিক্ষুগণ, পঞ্চবিধ অঙ্গে সমৃদ্ধ চক্রবর্তী রাজার জ্যেষ্ঠ পুত্র পিতা কর্তৃক প্রবর্তিত চক্র ধর্মত পুনঃ প্রবর্তন করে। সেই চক্র কোনো মানুষ প্রতিপক্ষ শক্রর দ্বারা প্রবর্তিত হয় না। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, চক্রবর্তী রাজার জ্যেষ্ঠ পুত্র অর্থজ্ঞ ধর্মজ্ঞ, মাত্রাজ্ঞ, কালজ্ঞ এবং পরিষদজ্ঞ হয়। ভিক্ষুগণ, এই পঞ্চবিধ অঙ্গে সমৃদ্ধ চক্রবর্তী রাজার জ্যেষ্ঠ পুত্র পিতা কর্তৃক প্রবর্তিত চক্র ধর্মত পুনঃ প্রবর্তন করে। সেই চক্র কোনো মানুষ প্রতিপক্ষ শক্রর দ্বারা প্রবর্তিত হয় না।</p>
<p class="bodytext">৩. এরূপেই, ভিক্ষুগণ, পঞ্চবিধ ধর্মে সমৃদ্ধ সারিপুত্র তথাগতের দ্বারা প্রব্রর্তিত অনুত্তর ধর্মচক্র সম্যকরূপেই পুনঃ প্রবর্তন করে। সেই চক্র জগতে কোনো শ্রমণ, ব্রাহ্মণ, দেবতা মার কিংবা ব্রহ্মণের দ্বারা প্রবর্তিত হয় না। সেই পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, সারিপুত্র অর্থজ্ঞ, ধর্মজ্ঞ, মাত্রাজ্ঞ, কালজ্ঞ এবং পরিষদজ্ঞ হয়। ভিক্ষুগণ, এই পঞ্চবিধ অঙ্গে সমৃদ্ধ সারিপুত্র তথাগত কর্তৃক প্রবর্তিত চক্র ধর্মত পুনঃ প্রবর্তন করে। সেই চক্র কোনো মানুষ প্রতিপক্ষ শক্রর দ্বারা প্রবর্তিত হয় না।” </p>
<p class="centered">দ্বিতীয় চক্রানুবর্তন সূত্র সমাপ্ত।</p>
<h3 class="subhead">৩. ধর্মরাজা সূত্র</h3>
<p class="bodytext">১৩৩.১. “হে ভিক্ষুগণ, যে চক্রবর্তী রাজা ধার্মিক, ধর্মরাজ; সে অরাজক চক্র প্রবর্তন করে না। এরূপ উক্ত হলে অন্যতর ভিক্ষু ভগবানকে জিজ্ঞাসা করলেন :</p>
<p class="bodytext">“ভন্তে, চক্রবর্তী ধার্মিক ধর্মরাজার রাজা কে?”</p>
<p class="bodytext">“হে ভিক্ষু, ‘ধর্ম’।</p>
<p class="bodytext">২. এক্ষেত্রে, হে ভিক্ষু, চক্রবতী, ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজা, ধর্মকেতু, ধর্মাধিপত্যের দ্বারা নিজ রাজ্যের মধ্যে জনগণদের জন্য ধর্মত রক্ষাবরণ ও গুপ্তির সুব্যবস্থা করে।</p>
<p class="bodytext">পুনশ্চ, ভিক্ষু, চক্রবতী, ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজা, ধর্মকেতু, ধর্মাধিপত্যের দ্বারা নিজ রাজ্যের মধ্যে অধঃস্তন ক্ষত্রিয়, সৈন্যবাহিনী, ব্রাহ্মণ, গৃহপতি, নিগম-জনপদবাসী, শ্রমণ-ব্রাহ্মণ এবং পশু-পক্ষীদের জন্য ধর্মত রক্ষাবরণ ও গুপ্তির সুব্যবস্থা করে। </p>
<p class="bodytext">৩. ভিক্ষু, সেই চক্রবর্তী ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজ, ধর্মকেতু, ধর্মাধিপত্যের দ্বারা নিজ রাজ্যের মধ্যে জনগণদের জন্য ধর্মত রক্ষাবরণ ও গুপ্তির সুব্যবস্থা করে অধস্তন ক্ষত্রিয়, সৈন্যবাহিনী, ব্রাহ্মণ, গৃহপতি, নিগম-জনপদবাসী, শ্রমণ-ব্রাহ্মণ এবং পশু-পক্ষীদের জন্য ধর্মত রক্ষাবরণ ও গুপ্তির সুব্যবস্থা করে করে চক্র প্রবর্তন করে; সেই চক্র কোনো মানুষ বা প্রতিপক্ষ শত্রু র দ্বারা প্রবর্তিত হয় না।</p>
<p class="bodytext">৪. এরূপেই, ভিক্ষুগণ, তথাগত, অর্হৎ, সম্যকসম্বুদ্ধ, ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজা, ধর্মকেতু, ধর্মাধিপত্যের দ্বারা ভিক্ষুদের জন্য ধর্মত রক্ষাবরণ ও গুপ্তির সুব্যবস্থা করে যে ‘এরূপ কায়কর্ম সেবিতব্য, এরূপ কায়কর্ম সেবিতব্য নয়, এরূপ বাচনিককর্ম সেবিতব্য, এরূপ বাচনিককর্ম সেবিতব্য নয়; এরূপ মনোকর্ম সেবিতব্য, এরূপ মনোকর্ম সেবিতব্য নয়; এরূপ জীবিকা নির্বাহ করা কর্তব্য, এরূপ জীবিকা নির্বাহ করা অকর্তব্য; এরূপ গ্রাম-শহর সেবিতব্য, এরূপ গ্রাম-নিগম সেবিতব্য নয়।</p>
<p class="bodytext">পুনশ্চ, ভিক্ষুগণ, তথাগত, অর্হৎ, সম্যকসম্বুদ্ধ, ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজ, ধর্মকেতু, ধর্মাধিপত্যের দ্বারা ভিক্ষুণী, উপাসক ও উপাসিকাদের জন্য ধর্মত রক্ষাবরণ ও গুপ্তির সুব্যবস্থা করে যে ‘এরূপ কায়কর্ম সেবিতব্য, এরূপ কায়কর্ম সেবিতব্য নয়; এরূপ বাচনিককর্ম সেবিতব্য, এরূপ বাচনিককর্ম সেবিতব্য নয়; এরূপ মনোকর্ম সেবিতব্য, এরূপ মনোকর্ম সেবিতব্য নয়; এরূপ জীবিকা নির্বাহ করা কর্তব্য, এরূপ জীবিকা নির্বাহ করা অকর্তব্য; এরূপ গ্রাম-শহর সেবিতব্য, এরূপ গ্রাম-নিগম সেবিতব্য নয়।</p>
<p class="bodytext">৫. ভিক্ষু, সেই তথাগত, অর্হৎ, সম্যকসম্বুদ্ধ, ধার্মিক, ধর্মরাজা ধর্মকে নিশ্রয় করে, সৎকার করে, গৌরব করে, সম্মান করে, ধর্মধ্বজা, ধর্মকেতু, ধর্মাধিপত্যের দ্বারা ভিক্ষুর জন্য রক্ষাবরণ ও গুপ্তির সুব্যবস্থা করে ভিক্ষুণী, উপাসক-উপাসিকাদের জন্যও ধর্মত রক্ষাবরণ ও গুপ্তির সুব্যবস্থা করে অনুত্তর ধর্মচক্র প্রবর্তন করে। সেই চক্র জগতে কোনো শ্রমণ, ব্রাহ্মণ, দেবতা, মার কিংবা ব্রাহ্মণের দ্বারা প্রবর্তিত হয় না।”</p>
<p class="centered">ধর্মরাজা সূত্র সমাপ্ত।</p>
<h3 class="subhead">৪. যেই দিক সূত্র</h3>
<p class="bodytext">১৩৪.১. “হে ভিক্ষুগণ, পঞ্চবিধ অঙ্গে সমৃদ্ধ প্রধানরূপে অভিষিক্ত ক্ষত্রিয় রাজা যেই যেই দিকে অবস্থান করেন তথায় নিজে বিজিত হয়েই অবস্থান করেন। সেই পঞ্চবিধ অঙ্গ কী কী?</p>
<p class="bodytext">২. এক্ষেত্রে ভিক্ষুগণ, প্রধানরূপে অভিষিক্ত ক্ষত্রিয় রাজা মাতৃ ও পিতৃ উভয় কুলেই সুজাত হয় ও পবিত্র গর্ভজাত হয়; সপ্ত পিতামহকাল পর্যন্ত জাতিবাদের দ্বারা অঘৃণিত, অনিন্দনীয় হয়; সে আঢ্য, মহাধনী, মহাভোগী এবং কোষ ও ভাণ্ডারাগার পরিপূর্ণ হয়, চতুরঙ্গী সৈন্যের দ্বারা শক্তিশালী হয় এবং তারা রাজভক্ত ও নির্দেশ মোতাবেক সর্তক থাকেন; তার পরিনায়ক পণ্ডিত, বিদ্বান, মেধাবী এবং অতীত ঘটনা হতে বর্তমান ও ভবিষ্যতের উন্নতিকল্পে চিন্তা করতে সক্ষম হয়। এই চতুর্বিধ বিষয় তার যশকে পূর্ণতায় আনয়ন করে। সে (রাজা) এই পঞ্চবিধ ধর্মের দ্বারা সমৃদ্ধ হয়ে যেই যেই দিকে অবস্থান করেন তথায় নিজে বিজিত হয়েই অবস্থান করেন। তার কারণ কী? ইহা ঠিক তদ্রূপই যে, ভিক্ষুগণ, সে বিজয়ের বিজয়ী হয়।</p>
<p class="bodytext">৩. এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু যেই যেই দিকে অবস্থান করে তথায় বিমুক্তচিত্ত হয়েই অবস্থান করে। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু শীলবান হয়, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। ঠিক যেন প্রধানরূপে অভিষিক্ত, জাতিসম্পন্ন ক্ষত্রিয় রাজার ন্যায়।</p>
<p class="bodytext">‘সে বহুশ্রুত শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যাবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ, মনের দ্বারা প্রত্যক্ষকৃত ও দৃষ্টি দ্বারা উত্তমরূপে জ্ঞাত হয়। ঠিক যেন প্রধানরূপে অভিষিক্ত আঢ্য, মহাধনী, মহাভোগী, কোষ ও ভাণ্ডারাগার পরিপূর্ণ ক্ষত্রিয় রাজার ন্যায়।’</p>
<p class="bodytext">‘সে আরব্ধবীর্য হয়, অকুশলধর্ম প্রহাণে এবং কুশলধর্ম উৎপাদনের জন্য শক্তিমান, দৃঢ়পরাক্রমশালী এবং কুশলধর্মসমূহে লক্ষভ্রষ্ট না হয়ে অবস্থান করে। ঠিক যেন প্রধানরূপে অভিষিক্ত শক্তিশালী ক্ষত্রিয় রাজা।’</p>
<p class="bodytext">‘সে প্রজ্ঞাবান হয়, উদয়-ব্যয়গামী জ্ঞানসম্পন্ন হয়, সম্যক দুঃখক্ষয়কারী আর্যোচিত নির্বেদ (তীক্ষ্ণ) জ্ঞানসম্পন্ন হয়।-ঠিক যেন প্রধানরূপে অভিষিক্ত পরিনায়কসম্পন্ন ক্ষত্রিয় রাজা।’</p>
<p class="bodytext">এই চর্তুবিধ বিষয় তার বিমুক্তিকে পূর্ণতায় আনয়ন করে। সে এই পঞ্চবিধ বিমুক্তিধর্মের দ্বারা সমন্নাগত হয়ে যেই যেই দিকে অবস্থান করে তথায় বিমুক্তচিত্ত হয়েই অবস্থান করে। তার কারণ কী? ইহা ঠিক তদ্রূপই যে, ভিক্ষুগণ, সে বিমুক্তচিত্তসম্পন্ন হয়।”</p>
<p class="centered">যেই দিক সূত্র সমাপ্ত।</p>
<h3 class="subhead">৫. প্রথম প্রার্থনা সূত্র</h3>
<p class="bodytext">১৩৫.১. “হে ভিক্ষুগণ, পঞ্চবিধ অঙ্গে সমৃদ্ধ প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র রাজ্য প্রার্থনা করে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র মাতৃ ও পিতৃ উভয় কুলেই সুজাত হয় ও পবিত্র গর্ভজাত হয়; সপ্ত পিতামহকাল পর্যন্ত জাতিবাদের দ্বারা অঘৃণিত, অনিন্দনীয় হয়। সে অভিরূপ, দর্শনীয়, প্রসাদিক, পরম বর্ণসৌন্দর্যতায় সমৃদ্ধ হয়; সে মাতাপিতাদের নিকট প্রিয় ও মনোজ্ঞ হয়, শহর ও জনপদবাসীদের নিকট প্রিয় ও মনোজ্ঞ হয় এবং অভিষিক্ত ক্ষত্রিয় রাজাদের যে-সমস্ত শিল্প নৈপুণ্যতা আছে; যথা : হস্তী, অশ্ব, রথ, ধনু ও তরবারি চালনাতে নিপুণ ও শিক্ষিত হয়।</p>
<p class="bodytext">তার এরূপ চিন্তার উদয় হয়, ‘আমিই মাতৃ ও পিতৃ উভয় কুলেই সুজাত এবং পবিত্র গর্ভজাত; আমার সপ্ত পিতামহকাল পর্যন্ত জাতিবাদের দ্বারা অঘৃণিত ও অনিন্দনীয়। তাহলে কী হেতু আমি রাজ্য প্রার্থনা করব না? আমি অভিরূপ, দর্শনীয়, প্রসাদিক, পরম বর্ণসৌন্দর্যতায় সমৃদ্ধ। তাহলে কী হেতু আমি রাজ্য প্রার্থনা করব না? আমি মাতা ও পিতাদের নিকট প্রিয় ও মনোজ্ঞ। তাহলে কী হেতু আমি রাজ্য প্রার্থনা করব না? আমি নিগম-জনপদবাসীদের নিকট প্রিয় ও মনোজ্ঞ। তাহলে কী হেতু আমি রাজ্য প্রার্থনা করব না? আমি প্রধানরূপে অভিষিক্ত ক্ষত্রিয় রাজারদের যে-সমস্ত শিল্প নৈপুণ্যতা আছে; যথা : হস্তী, অশ্ব, রথ, ধনু ও তরবারি চালনাতে নিপুণ ও শিক্ষিত। তাহলে কী হেতু আমি রাজ্য প্রার্থনা করব না। ভিক্ষুগণ, এই পঞ্চবিধ অঙ্গে সমৃদ্ধ প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র রাজ্য প্রার্থনা করে।</p>
<p class="bodytext">৩. ঠিক এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু আসবসমূহ ক্ষয়ের প্রার্থনা করে। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু শ্রদ্ধাবান হয়। তথাগতের পরম জ্ঞান বা বোধিতে আস্থাশীল হয়, ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা বুদ্ধ ভগবান।’ সে নীরোগী, সুস্থ, হজমশক্তিসম্পন্ন এবং অত্যধিক শীতোষ্ণ নহে অধিকন্তু মধ্যম শীতোষ্ণে প্রধানক্ষম (অধিক সহনশীল) হয়; সে শঠতাহীন ও অমায়াবী হয় এবং শাস্তা কিংবা বিজ্ঞ সব্রহ্মচারীদের নিকট নিজেকে যথার্থরূপে প্রকাশ করে; সে আরব্ধবীর্য হয়। অকুশলধর্ম প্রহাণের এবং কুশলধর্ম অর্জনের জন্য শক্তিমান দৃঢ়পরাক্রমশালী ও কুশলধর্মে লক্ষ্যভ্রষ্ট না হয়ে অবস্থান করে। এবং সে প্রজ্ঞাবান, নির্বেদ-বিলয় জ্ঞানসম্পন্ন এবং সম্যকরূপে দুঃখক্ষয়গামিনী আর্যোচিত নির্বেদ (তীক্ষ্ণ) জ্ঞানসম্পন্ন হয়।</p>
<p class="bodytext">তার এরূপ চিন্তার উদয় হয়, ‘আমি শ্রদ্ধাবান, তথাগতের বোধিতে আস্থাশীল, ‘ইনি সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা বুদ্ধ ভগবান।’ তাহলে কী হেতু আমি আসবসমূহের ক্ষয় প্রার্থনা করব না? আমি নীরোগী, সুস্থ, হজমশক্তিসম্পন্ন এবং অত্যধিক শীতোষ্ণ নহে অধিকন্তু মধ্যম শীতোষ্ণে প্রধানক্ষম (অধিক সহনশীল)। তাহলে কী হেতু আমি আসবসমূহের ক্ষয় প্রার্থনা করব না? আমি শঠতাহীন, অমায়াবী এবং শাস্তা কিংবা বিজ্ঞ সব্রহ্মচারীদের নিকট নিজেকে যথার্থরূপে প্রকাশকারী। তাহলে কী হেতু আমি আসবসমূহের ক্ষয় প্রার্থনা করব না? আমি আরব্ধবীর্য অকুশলধর্ম প্রহাণের এবং কুশলধর্ম অর্জনের জন্য শক্তিমান দৃঢ়পরাক্রমশালী ও কুশলধর্মে লক্ষ্যভ্রষ্ট না হয়ে অবস্থান করি। তাহলে কী হেতু আমি আসবসমূহের ক্ষয় প্রার্থনা করব না? আমি প্রজ্ঞাবান, নির্বেদ বিলয় জ্ঞানসম্পন্ন এবং সম্যকরূপে দুঃখক্ষয়গামিনী আর্যোচিত নির্বেদ-জ্ঞানসম্পন্ন। তাহলে কী হেতু আমি আসবসমূহের ক্ষয় প্রার্থনা করব না? ভিক্ষুগণ, এই পঞ্চবিধ ধর্মে সমৃদ্ধ ভিক্ষু আসবসমূহের ক্ষয় প্রার্থনা করে।”</p>
<p class="centered">প্রথম প্রার্থনা সূত্র সমাপ্ত।</p>
<h3 class="subhead">৬. দ্বিতীয় প্রার্থনা সূত্র</h3>
<p class="bodytext">১৩৬.১. “হে ভিক্ষুগণ, পঞ্চবিধ অঙ্গে সমৃদ্ধ প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র উপরাজ্য প্রার্থনা করে। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র মাতৃ ও পিতৃ উভয় কুলেই সুজাত হয় ও পবিত্র গর্ভজাত হয়; সপ্ত পিতামহকাল পর্যন্ত জাতিবাদের দ্বারা অঘৃণিত, অনিন্দনীয় হয়। সে অভিরূপ, দর্শনীয়, প্রসাদিক, পরম বর্ণসৌন্দর্যতায় সমৃদ্ধ হয়। সে মাতাপিতাদের নিকট প্রিয় ও মনোজ্ঞ হয়; সৈন্যদের নিকট প্রিয় ও মনোজ্ঞ হয় এবং পণ্ডিত বিদ্ধান মেধাবী ও অতীত ঘটনা হতে বর্তমান ভবিষ্যতের উন্নতি কল্পে চিন্তা করতে সক্ষম হয়।</p>
<p class="bodytext">তার এরূপ চিন্তার উদয় হয়, ‘আমি মাতৃ ও পিতৃ উভয় কুলেই সুজাত এবং পবিত্র গর্ভজাত; আমার সপ্ত পিতামহকাল পর্যন্ত জাতিবাদের দ্বারা অঘৃণিত ও অনিন্দনীয়। তাহলে কী হেতু আমি উপরাজ্য প্রার্থনা করব না? আমি অভিরূপ, দর্শনীয়, প্রসাদিক, পরম বর্ণসৌন্দর্যতায় সমৃদ্ধ। তাহলে কী হেতু আমি উপরাজ্য প্রার্থনা করব না? আমি মাতাপিতাদের নিকট প্রিয় ও মনোজ্ঞ; তাহলে কী হেতু আমি উপরাজ্য প্রার্থনা করব না? আমি সৈন্যদের নিকট প্রিয় ও মনোজ্ঞ। তাহলে কী হেতু আমি উপরাজ্য প্রার্থনা করব না? আমি পণ্ডিত, বিদ্ধান, মেধাবী এবং অতীত ঘটনা হতে বর্তমান ও ভবিষ্যতের উন্নতির কল্পে চিন্তা করতে সক্ষম; তাহলে কী হেতু আমি উপরাজ্য প্রার্থনা করব না? ভিক্ষুগণ, এই পঞ্চবিধ অঙ্গে সমৃদ্ধ প্রধানরূপে অভিষিক্ত ক্ষত্রিয় রাজার জ্যেষ্ঠ পুত্র উপরাজ্য প্রার্থনা করে। </p>
<p class="bodytext">৩. ঠিক এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু আসবসমূহের ক্ষয় প্রার্থনা করে। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু শীলবান হয়, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যাবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ পরিশুদ্ধ ব্রহ্মচর্যের ঘোষণা করে সেরূপ বহু ধর্মোপদেশ তার শ্রুত, ধৃত, কণ্ঠস্থ, মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ হয়। চারি স্মৃতিপ্রস্থানে<span class="ftnRef">[52]</span> উত্তমরূপে চিত্ত প্রতিষ্ঠিত হয়। সে আরব্ধবীর্য হয়, অকুশলধর্ম প্রহাণে এবং কুশলধর্ম উৎপাদনের জন্য শক্তিমান, দৃঢ়পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে। সে প্রজ্ঞাবান হয়; উদয়-ব্যয়গামী জ্ঞানসম্পন্ন হয়, সম্যক দুঃখক্ষয়কারী আর্যোচিত নির্বেদ (তীক্ষ্ণ)-জ্ঞানসম্পন্ন হয়।</p>
<p class="bodytext">তার এরূপ চিন্তার উদয় হয় যে ‘আমি শীলবান, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করি। তাহলে কী হেতু আমি আসবসমূহের ক্ষয় প্রার্থনা করব না? আমি বহুশ্রুত, শ্রুতিধর ও শ্রুতিসঞ্চয়ী-যে-সকল ধর্ম আদিকল্যাণ, মধ্যকল্যাণ, পর্যাবসান কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষনা করে; সেরূপ বহু ধর্মোপদেশ আমার দ্বারা শ্রুত, ধৃত, কণ্ঠস্থ মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ। তাহলে কী হেতু আমি আসবসমূহের ক্ষয় প্রার্থনা করব না? আমার চিত্ত চারি স্মৃতিপ্রস্থানে উত্তমরূপে প্রতিষ্ঠিত। তাহলে কী হেতু আমি আসবসমূহের ক্ষয় প্রার্থনা করব না? আমি আরব্ধবীর্য, অকুশলধর্ম প্রহাণে এবং কুশলধর্ম উৎপাদনের জন্য শক্তিমান, দৃঢ়পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করি। তাহলে কী হেতু আমি আসবসমূহের ক্ষয় প্রার্থনা করব না? আমি প্রজ্ঞাবান, উদয়-ব্যয়গামী জ্ঞানসম্পন্ন, সম্যক দুঃখক্ষয়কারী আর্যোচিত নির্বেদ (তীক্ষ্ণ)-জ্ঞানসম্পন্ন। তাহলে কী হেতু আমি আসবসমূহের ক্ষয় প্রার্থনা করব না? ভিক্ষুগণ, এই পঞ্চবিধ ধর্মে সমৃদ্ধ ভিক্ষু আসবসমূহের ক্ষয় প্রার্থনা করে।”</p>
<p class="centered">দ্বিতীয় প্রার্থনা সূত্র সমাপ্ত।</p>
<h3 class="subhead">৭. অল্প নিদ্রাগত সূত্র</h3>
<p class="bodytext">১৩৭.১ “হে ভিক্ষুগণ, পাঁচজন রাত্রিতে অল্পক্ষণই নিদ্রাগত হয় বহুক্ষণ বিনিদ্র থাকে। পঞ্চ কী কী?</p>
<p class="bodytext">২. ভিক্ষুগণ, স্ত্রীলোক পুরুষের আকাঙ্ক্ষায় রাত্রিতে অল্পক্ষণই নিদ্রাগত হয়, বহুক্ষণ বিনিদ্র থাকে।</p>
<p class="bodytext">ভিক্ষুগণ, পুরুষ স্ত্রীলোকের আকাঙ্ক্ষায় রাত্রিতে অল্পক্ষণই নিদ্রাগত হয়, বহুক্ষণ বিনিদ্র থাকে।</p>
<p class="bodytext">ভিক্ষুগণ, চোর চুরির আকাঙ্ক্ষায় রাত্রিতে অল্পক্ষণই নিদ্রাগত হয়, বহুক্ষণ বিনিদ্র থাকে।</p>
<p class="bodytext">ভিক্ষুগণ, রাজা রাজকার্যে নিযুক্ততার দরুন রাত্রিতে অল্পক্ষণই নিদ্রাগত হয়, বহুক্ষণ বিনিদ্র থাকে।</p>
<p class="bodytext">ভিক্ষুগণ, ভিক্ষু বিসংযোগ বা নির্বাণ লাভের অভিপ্রায়ে রাত্রিতে অল্পক্ষণই নিদ্রাগত হয়; বহুক্ষণ বিনিদ্র থাকে।</p>
<p class="bodytext">৩. ভিক্ষুগণ, এই পাঁচজন রাত্রিতে অল্পক্ষণই নিদ্রাগত হয়, বহুক্ষণ বিনিদ্র থাকে।”</p>
<p class="centered">অল্প নিদ্রাগত সূত্র সমাপ্ত।</p>
<h3 class="subhead">৮. বহুভোজী সূত্র</h3>
<p class="bodytext">১৩৮.১. “হে ভিক্ষুগণ, পঞ্চবিধ অঙ্গে সমৃদ্ধ রাজার হস্তী বহুভোজী, উন্মুক্ত স্থানব্যাপী বিষ্ঠা ত্যাগকারী, (হস্তী গণনাকালে) হঠাৎ শলাকা (তৃণাদি) গ্রহণকারী এবং শুধুমাত্র রাজার হস্তীরূপে বিবেচিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, রাজার হস্তী রূপাদির প্রতি অক্ষম হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয়, স্পর্শের প্রতি অক্ষম হয়। হে ভিক্ষুগণ, এই পঞ্চবিধ অঙ্গে সমৃদ্ধ রাজার হস্তী বহুভোজী; উন্মুক্ত স্থানব্যাপী বিষ্ঠা ত্যাগকারী, (হস্তী গণনাকালে) হঠাৎ শলাকা গ্রহণকারী এবং শুধুমাত্র রাজার হস্তীরূপে বিবেচিত হয়।</p>
<p class="bodytext">৩. ঠিক এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু বহুভোজী, অবকাশ পূর্ণকারী, মঞ্চপীঠ মর্দনকারী, শলাকাগ্রাহী (খাদ্য টিকেট গ্রহণকারী) এবং ভিক্ষুরূপে শুধুমাত্র বিবেচিত হয়। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু রূপাদির প্রতি অক্ষম হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয়, স্পর্শের প্রতি অক্ষম হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু বহুভোজী, অবকাশ পূর্ণকারী, মঞ্চপীঠ মর্দনকারী, শলাকাগ্রাহী এবং ভিক্ষুরূপে শুধুমাত্র বিবেচিত হয়।”</p>
<p class="centered">বহুভোজী সূত্র সমাপ্ত।</p>
<h3 class="subhead">৯. অক্ষম সূত্র</h3>
<p class="bodytext">১৩৯.১. “হে ভিক্ষুগণ, পঞ্চবিধ অঙ্গে সমৃদ্ধ রাজার হস্তী রাজার যোগ্য হয় না, রাজভোগ্য হয় না এবং রাজ-অংশরূপে বিবেচিত হয় না। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, রাজার হস্তী রূপের প্রতি অক্ষম হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয়, স্পর্শের প্রতি অক্ষম হয়।</p>
<p class="bodytext">৩. ভিক্ষুগণ, কিরূপে রাজার হস্তী রূপের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, রাজার হস্তী সংগ্রামে গমন করে হস্তী, অশ্ব, রথ কিংবা পদাতিক সৈন্য দেখে মনের জোর হারায়, টলিতে টলিতে চলে, একগুয়ে হয় না এবং সংগ্রাম হতে উত্তীর্ণ হতে সক্ষম হয় না। এরূপে, ভিক্ষুগণ, রাজার হস্তী রূপের প্রতি অক্ষম হয়।</p>
<p class="bodytext">ভিক্ষুগণ, কিরূপে রাজার হস্তী শব্দের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, রাজার হস্তী সংগ্রামে গমন করে হস্তীশব্দ, অশ্বশব্দ, রথশব্দ, পদাতিক সৈন্যদের শব্দ, কিংবা ভেরী, ঢাক-ঢোল, শাঁখের শব্দ শুনতে পেয়ে মনের জোর হারায়, টলিতে টলিতে চলে একগুয়ে হয় না এবং সংগ্রাম হতে উত্তীর্ণ হতে সক্ষম হয় না। এরূপে, ভিক্ষুগণ, রাজার হস্তী শব্দের প্রতি অক্ষম হয়।</p>
<p class="bodytext">ভিক্ষুগণ, কিরূপে রাজার হস্তী গন্ধের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, রাজার হস্তী সংগ্রামে গমন করে যে-সমস্ত রাজ হস্তী অভিজাত ও বারংবার সংগ্রামে আগমিত তাদের মল-মূত্রের গন্ধ আঘ্রাণ করে মনের জোর হারায়, টলিতে টলিতে চলে, একগুয়ে হয় না এবং সংগ্রাম হতে উত্তীর্ণ হতে সক্ষম হয় না। এরূপে, ভিক্ষুগণ, রাজার হস্তী গন্ধের প্রতি অক্ষম হয়।</p>
<p class="bodytext">ভিক্ষুগণ, কিরূপে রাজার হস্তী রসের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, রাজার হস্তী সংগ্রামে গমন করে একবার অল্প পরিমাণ ঘাস ও জল পেয়ে বিরক্ত হয়; দুই, তিন, চার, পাঁচবার অল্প পরিমাণ তৃণ ও জল পেয়ে বিরক্ত হয়ে মনের জোর হারায়, টলিতে টলিতে চলে, একগুয়ে হয় না এবং সংগ্রাম হতে উত্তীর্ণ হতে সক্ষম হয় না। এরূপে, ভিক্ষুগণ, রাজার হস্তী রসের প্রতি অক্ষম হয়।</p>
<p class="bodytext">ভিক্ষুগণ, কিরূপে রাজার হস্তী স্পর্শের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, রাজার হস্তী সংগ্রামে গমন করে যখন একবার ধনুর্দ্ধরের দ্বারা তীরবিদ্ধ হয়, এভাবে দুই, তিন, চার ও পাঁচবার ধনুদ্ধরের দ্বারা তীরবিদ্ধ হলে সে মনের জোর হারায়, টলিতে টলিতে চলে, একগুয়ে হয় না এবং সংগ্রাম হতে উত্তীর্ণ হতে সক্ষম হয় না। এরূপে, ভিক্ষুগণ, রাজার হস্তী স্পর্শের প্রতি অক্ষম হয়।</p>
<p class="bodytext">৪. ভিক্ষুগণ, এই পাঁচ প্রকার অঙ্গে সমৃদ্ধ রাজার হস্তী রাজার যোগ্য হয় না, রাজভোগ্য হয় না এবং রাজ-অংশরূপে বিবেচিত হয় না।</p>
<p class="bodytext">৫. ঠিক এরূপেই, ভিক্ষুগণ, পঞ্চবিধ অঙ্গে সমৃদ্ধ ভিক্ষু আহ্বানীয় হয় না, আতিথেয়তার যোগ্য হয় না, দক্ষিণার যোগ্য হয় না, অঞ্চলিকরণীয় হয় না এবং জগতের মধ্যে অনুত্তর পুণ্যক্ষেত্র হয় না। পঞ্চ কী কী?</p>
<p class="bodytext">৬. এক্ষেত্রে ভিক্ষুগণ, ভিক্ষু রূপের প্রতি অক্ষম হয়, শব্দের প্রতি অক্ষম হয়, গন্ধের প্রতি অক্ষম হয়, রসের প্রতি অক্ষম হয়, স্পর্শের প্রতি অক্ষম হয়।</p>
<p class="bodytext">৭. ভিক্ষুগণ, কিরূপে ভিক্ষু রূপের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, ভিক্ষু চক্ষু দ্বারা রূপ দর্শন করে প্রলোভনকারী রূপের প্রতি অনুরক্ত হয়, সে চিত্তকে সংযত করতে সক্ষম হয় না। এরূপে, ভিক্ষুগণ, ভিক্ষু রূপের প্রতি অক্ষম হয়।</p>
<p class="bodytext">ভিক্ষুগণ, কিরূপে ভিক্ষু শব্দের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, ভিক্ষু শ্রোত্রে শব্দ শুনে প্রলোভনকারী শব্দের প্রতি অনুরক্ত হয়, সে চিত্তকে সংহত করতে সক্ষম হয় না। এরূপে, ভিক্ষুগণ, ভিক্ষু শব্দের প্রতি অক্ষম হয়।</p>
<p class="bodytext">ভিক্ষুগণ, কিরূপে ভিক্ষু গন্ধের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, ভিক্ষু নাসিকা দ্বারা গন্ধ আঘ্রাণ করে প্রলোভনকারী গন্ধের প্রতি অনুরক্ত হয়, সে চিত্তকে সংহত করতে সক্ষম হয় না। এরূপে, ভিক্ষুগণ, ভিক্ষু গন্ধের প্রতি অক্ষম হয়।</p>
<p class="bodytext">ভিক্ষুগণ, কিরূপে ভিক্ষু রসের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, ভিক্ষু জিহ্বার দ্বারা রস আস্বাদন করে প্রলোভনকারী রসের প্রতি অনুরক্ত হয়, সে চিত্তকে সংহত করতে সক্ষম হয় না। এরূপে, ভিক্ষুগণ, ভিক্ষু রসের প্রতি অক্ষম হয়।</p>
<p class="bodytext">ভিক্ষুগণ, কিরূপে ভিক্ষু কায়ের প্রতি অক্ষম হয়?</p>
<p class="bodytext">এক্ষেত্রে ভিক্ষুগণ, ভিক্ষু কায়ের দ্বারা স্পর্শ পেয়ে প্রলোভনকারী স্পর্শের প্রতি অনুরক্ত হয়, সে চিত্তকে সংহত করতে সক্ষম হয় না। এরূপে, ভিক্ষুগণ, ভিক্ষু স্পর্শের প্রতি অক্ষম হয়।</p>
<p class="bodytext">৮. ভিক্ষুগণ, এই পঞ্চবিধ ধর্মে সমৃদ্ধ ভিক্ষু আহ্বানীয় হয় না, আতিথেয়তার যোগ্য হয় না, দক্ষিণার যোগ্য হয় না, অঞ্জলিকরণীয় হয় না এবং জগতের মধ্যে অনুত্তর পুণ্যক্ষেত্র হয় না।</p>
<p class="bodytext">৯. ভিক্ষুগণ, পঞ্চবিধ অঙ্গে সমৃদ্ধ রাজহস্তী রাজার যোগ্য, রাজভোগ্য এবং রাজ-অংশরূপে বিবেচিত হয়। পঞ্চ কী কী?</p>
<p class="bodytext">১০. এক্ষেত্রে ভিক্ষুগণ, রাজহস্তী রূপের প্রতি ধৈর্যশীল হয়, শব্দের প্রতি ধৈর্যশীল হয়, গন্ধের প্রতি ধৈর্যশীল হয়, রসের প্রতি ধৈর্যশীল হয়, স্পর্শের প্রতি ধৈর্যশীল হয়।</p>
<p class="bodytext">১১. ভিক্ষুগণ, কিরূপে রাজহস্তী রূপের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমনপূর্বক হস্তী, অশ্ব, রথ কিংবা পদাতিক সৈন্য দেখে মনের জোর হারায় না, টলিতে টলিতে চলে না, একগুয়ে হয় এবং সংগ্রাম হতে উত্তীর্ণ হতে সক্ষম হয়। এরূপে, ভিক্ষুগণ, রাজহস্তী রূপের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে রাজহস্তী শব্দের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমন করে হস্তীশব্দ, অশ্বশব্দ, রথশব্দ, পদাতিক সৈন্যের শব্দ, কিংবা ভেরী, ঢাক-ঢোল, শাঁখের শব্দ শুনে মনের জোর হারায় না, টলিতে টলিতে চলে না, একগুয়ে হয় এবং সংগ্রাম হতে উত্তীর্ণ হতে সক্ষম হয়। এরূপে, ভিক্ষুগণ, রাজহস্তী শব্দের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে রাজহস্তী গন্ধের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমন করে যে-সমস্ত রাজহস্তী অভিজাত, বারংবার যুদ্ধে আগমিত তাদের মল-মূত্রের গন্ধ আঘ্রাণ করে মনের জোর হারায় না, টলিতে টলিতে চলে না, একগুয়ে হয় এবং সংগ্রাম হতে উত্তীর্ণ হতে সক্ষম হয়। এরূপে, ভিক্ষুগণ, রাজহস্তী গন্ধের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে রাজহস্তী রসের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমন করে একবার অল্প পরিমাণ তৃণ-জল পেয়ে বিরক্ত হয়; দুই, তিন, চার, পাঁচবার ও অল্প তৃণ ও জল পেয়ে বিরক্ত হয়েও মনের জোর হারায় না, টলিতে টলিতে চলে না, একগুয়ে হয় এবং সংগ্রাম হতে উত্তীর্ণ হতে সক্ষম হয়। এরূপে, ভিক্ষুগণ, রাজহস্তী রসের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে রাজহস্তী স্পর্শের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমন করে একবার ধনুর্দ্ধরের দ্বারা তীরবিদ্ধ হয়; এভাবে দুইবার, তিনবার, চারবার ও পাঁচবার ধনুর্দ্ধরের দ্বারা তীরবিদ্ধ হলেও সে মনের জোর হারায় না, টলিতে টলিতে চলে না, একগুয়ে হয় এবং সংগ্রাম হতে উত্তীর্ণ হতে সক্ষম হয়। এরূপে, ভিক্ষুগণ, রাজহস্তী স্পর্শের প্রতি ধৈর্যশীল হয়।</p>
<p class="bodytext">১২. ভিক্ষুগণ, এই পঞ্চবিধ অঙ্গে সমৃদ্ধ রাজহস্তী রাজার যোগ্য, রাজভোগ্য এবং রাজ-অংশরূপে বিবেচিত হয়।</p>
<p class="bodytext">১৩. ঠিক এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু আহ্বানীয়, আতিথেয়তার যোগ্য, দাৰিণেয়্য, অঞ্জলিকরণীয় এবং জগতে অনুত্তর পুণ্যক্ষেত্র হয়। পঞ্চ কী কী?</p>
<p class="bodytext">১৪. এক্ষেত্রে ভিক্ষুগণ, ভিক্ষু রূপের প্রতি ধৈর্যশীল হয়, শব্দের প্রতি ধৈর্যশীল হয়, গন্ধের প্রতি ধৈর্যশীল হয়, রসের প্রতি ধৈর্যশীল হয়, স্পর্শের প্রতি ধৈর্যশীল হয়।</p>
<p class="bodytext">১৫. ভিক্ষুগণ, কিরূপে ভিক্ষু রূপের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু চক্ষু দ্বারা রূপ দর্শন করে প্রলোভনকারী রূপের প্রতি অনুরক্ত হয় না। সে চিত্তকে সংহত করতে সক্ষম হয়। ভিক্ষুগণ, এরূপে, ভিক্ষু রূপের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে ভিক্ষু শব্দের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু শ্রোত্রের দ্বারা শব্দ শ্রবণ করে প্রলোভনকারী শব্দের প্রতি অনুরক্ত হয় না। সে চিত্তকে সংহত করতে সক্ষম হয়। এরূপে, ভিক্ষুগণ, ভিক্ষু শব্দের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে ভিক্ষু গন্ধের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু নাসিকা দ্বারা আঘ্রাণ নিয়ে প্রলোভনকারী গন্ধের প্রতি অনুরক্ত হয় না। সে চিত্তকে সংহত করতে সক্ষম হয়। এরূপে, ভিক্ষুগণ, ভিক্ষু গন্ধের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে ভিক্ষু রসের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু জিহ্বার দ্বারা রস আস্বাদন করে প্রলোভনকারী রসের প্রতি অনুরক্ত হয় না। সে চিত্তকে সংহত করতে সক্ষম হয়। এরূপে, ভিক্ষুগণ, ভিক্ষু রসের প্রতি ধৈর্যশীল হয়।</p>
<p class="bodytext">ভিক্ষুগণ, কিরূপে ভিক্ষু স্পর্শের প্রতি ধৈর্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু কায়ের দ্বারা স্পর্শ পেয়ে প্রলোভনকারী স্পর্শের প্রতি অনুরক্ত হয় না। সে চিত্তকে সংহত করতে সক্ষম হয়। এরূপে, ভিক্ষুগণ, ভিক্ষু স্পর্শের প্রতি ধৈর্যশীল হয়।</p>
<p class="bodytext">১৬. ভিক্ষুগণ, এই পঞ্চবিধ ধর্মে সমৃদ্ধ ভিক্ষু আহ্বানযোগ্য, আতিথেয়তার যোগ্য, দক্ষিণার যোগ্য, অঞ্জলিকরণীয় এবং জগতে অনুত্তর পুণ্যক্ষেত্র।”</p>
<p class="centered">অক্ষম সূত্র সমাপ্ত।</p>
<h3 class="subhead">১০. শ্রোত্র সূত্র</h3>
<p class="bodytext">১৪০.১. “হে ভিক্ষুগণ, পঞ্চবিধ অঙ্গে সমৃদ্ধ রাজহস্তী রাজার যোগ্য, রাজভোগ্য এবং রাজ-অঙ্গরূপে বিবেচিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, রাজহস্তী শ্রোতা, হত্যাকারী, রক্ষক, সহ্যশীল ও গমনকারী হয়।</p>
<p class="bodytext">৩. ভিক্ষুগণ, কিরূপে রাজহস্তী শ্রোতা হয়?</p>
<p class="bodytext">এক্ষেত্রে ভিক্ষুগণ, রাজহস্তীকে যথাশীঘ্র হস্তী দমনকারী সারথী কার্য করাতে প্রচেষ্টা করে-তা পূর্বে কৃত বা অকৃত হওয়া সত্ত্বেও সে তা কার্যে পরিণত করে, মনসংযোগ করে এবং সম্পূর্ণরূপে চিত্তকে একীভূত করে কান পেতে শ্রবণ করে। এরূপে, ভিক্ষুগণ, রাজহস্তী শ্রোতা হয়।</p>
<p class="bodytext">ভিক্ষুগণ, কিরূপে রাজহস্তী হত্যাকারী হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামগত হয়ে হস্তী হত্যা করে, হস্ত্যারোহীকে হত্যা করে, রথ ধ্বংস করে, রথারোহীকেও হত্যা করে এবং পদাতিক সৈন্যও হত্যা করে। এরূপে, ভিক্ষুগণ, রাজহস্তী হত্যাকারী হয়।</p>
<p class="bodytext">ভিক্ষুগণ, কিরূপে রাজহস্তী রক্ষক হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমন করে নিজ কায়ের পুরোভাগ রক্ষা করে, পশ্চাৎভাগ রক্ষা করে, সম্মুখের পাদ রক্ষা করে, পশ্চাৎভাগের পাদ রক্ষা করে, মস্তক রক্ষা করে, কর্ণ রক্ষা করে, দন্ত রক্ষা করে, শুঁড় রক্ষা করে, লেজ রক্ষা করে এবং আরোহীকেও রক্ষা করে। এরূপে, ভিক্ষুগণ, রাজহস্তী রক্ষক হয়।</p>
<p class="bodytext">ভিক্ষুগণ, কিরূপে রাজহস্তী সহ্যশীল হয়?</p>
<p class="bodytext">এক্ষেত্রে ভিক্ষুগণ, রাজহস্তী সংগ্রামে গমনপূর্বক বর্শার আঘাত, তলোয়ালের আঘাত, তীরের আঘাত, কুঠারাঘাত এবং ভেরী, ঢাক-ঢোল, শাঁখের শব্দ ও গোলমাল সহ্য করে। এরূপে, ভিক্ষুগণ, রাজহস্তী সহ্যশীল হয়।</p>
<p class="bodytext">ভিক্ষুগণ, কিরূপে রাজহস্তী গমনকারী হয়?</p>
<p class="bodytext">এক্ষেত্রে ভিক্ষুগণ, রাজহস্তীকে যথাশীঘ্র আরোহী যে দিকে প্রেরণ করে-সেই দিকে যদি সে পূর্বে গিয়ে থাকে কিংবা না গিয়ে থাকলেও সে তথায় দ্রুত গমন করে। এরূপে, ভিক্ষুগণ, রাজহস্তী গমনকারী হয়।</p>
<p class="bodytext">৪. ভিক্ষুগণ, এই পঞ্চবিধ অঙ্গে সমৃদ্ধ রাজহস্তী রাজার যোগ্য, রাজভোগ্য এবং রাজ-অঙ্গরূপে বিবেচিত হয়। </p>
<p class="bodytext">৫. ঠিক তদ্রূপই, ভিক্ষুগণ, পঞ্চবিধ ধর্মে সমন্নাগত ভিক্ষু আহ্বানযোগ্য, আতিথেয়তার যোগ্য, দক্ষিণার যোগ্য, অঞ্জলিকরণীয় এবং জগতে অনুত্তর পুণ্যক্ষেত্র হয়। পঞ্চ কী কী?</p>
<p class="bodytext">৬. এক্ষেত্রে ভিক্ষুগণ, ভিক্ষু শ্রোতা, হত্যাকারী, রক্ষক, সহ্যশীল এবং গমনকারী হয়।</p>
<p class="bodytext">৭. ভিক্ষুগণ, কিরূপে ভিক্ষু শ্রোতা হয়?</p>
<p class="bodytext">এক্ষেত্রে ভিক্ষুগণ, ভিক্ষু তথাগত কর্তৃক ঘোষিত ধর্ম-বিনয় দেশনাকালে তা কার্যে পরিণত করে, মনসংযোগ করে এবং সম্পূর্ণরূপে চিত্তকে একীভূত করে কান পেতে শ্রবণ করে। এরূপে, ভিক্ষুগণ, ভিক্ষু শ্রোতা হয়।</p>
<p class="bodytext">ভিক্ষুগণ, কিরূপে ভিক্ষু হত্যাকারী হয়?</p>
<p class="bodytext">এক্ষেত্রে ভিক্ষুগণ, ভিক্ষু উৎপন্ন কাম-বিতর্কে অবস্থান করে না, তা পরিত্যাগ করে, অপনোদন (বা হত্যা) করে, অপসৃত করে এবং তৎসমস্তের চরম নিবৃত্তি সাধিত করে। উৎপন্ন ব্যাপাদ-বিতর্কে অবস্থান করে না, তা পরিত্যাগ করে, অপনোদন (বা হত্যা) করে, অপসৃত করে এবং তৎসমস্তের চরম নিবৃত্তি সাধিত করে। উৎপন্ন বিহিংসা-বিতর্কে অবস্থান করে না, তা পরিত্যাগ করে, অপনোদন (বা হত্যা) করে, অপসৃত করে এবং তৎসমস্তের চরম নিবৃত্তি সাধিত করে। সে উৎপন্ন পাপ-অকুশলধর্মে অবস্থান করে না, তা পরিত্যাগ করে, অপনোদন (বা হত্যা) করে, অপসৃত করে এবং তৎসমস্তের চরম নিবৃত্তি সাধিত করে। এরূপে, ভিক্ষুগণ, ভিক্ষু হত্যাকারী হয়।</p>
<p class="bodytext">ভিক্ষুগণ, কিরূপে ভিক্ষু রক্ষক হয়?</p>
<p class="bodytext">এক্ষেত্রে ভিক্ষুগণ, ভিক্ষু চক্ষু দ্বারা রূপ দেখে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে চক্ষু-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে চক্ষু-ইন্দ্রিয় রক্ষা করে এবং চক্ষু-ইন্দ্রিয়ে সংযত হয়। সে কর্ণ দ্বারা শব্দ শ্রবণ করে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে কর্ণ-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে কর্ণ-ইন্দ্রিয় রক্ষা করে এবং কর্ণ-ইন্দ্রিয়ে সংযত হয়। সে নাসিকা দ্বারা গন্ধ আঘ্রাণ করে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে নাসিকা-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে নাসিকা-ইন্দ্রিয় রক্ষা করে এবং নাসিকা-ইন্দ্রিয়ে সংযত হয়। সে জিহ্বা দ্বারা রস আস্বাদন করে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে জিহ্বা-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে জিহ্বা-ইন্দ্রিয় রক্ষা করে এবং জিহ্বা-ইন্দ্রিয়ে সংযত হয়। সে কায় দ্বারা সপ্রষ্টব্য স্পর্শ করে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে কায়-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে কায়-ইন্দ্রিয় রক্ষা করে এবং কায়-ইন্দ্রিয়ে সংযত হয়। সে মন দ্বারা ধর্ম বিজ্ঞাত হয়ে নিমিত্তগ্রাহী হয় না ও অনুব্যঞ্জনগ্রাহী হয় না। যে কারণে মন-ইন্দ্রিয় অসংযত বিহারীর অভিধ্যা, দৌর্মনস্যাদি পাপ-অকুশলধর্ম অনুস্রাবিত হয়; সে তা সংযমের নিমিত্ত উপায় অনুসরণ করে। সে মন-ইন্দ্রিয় রক্ষা করে এবং মন-ইন্দ্রিয়ে সংযত হয়। এরূপেই, ভিক্ষুগণ, ভিক্ষু রক্ষক হয়।</p>
<p class="bodytext">ভিক্ষুগণ, কিরূপে ভিক্ষু সহ্যশীল হয়?</p>
<p class="bodytext">এক্ষেত্রে ভিক্ষুগণ, ভিক্ষু শীত, গ্রীষ্ম, ক্ষুধা, পিপাসা, ডাঁশ-মশক, বাতাস-তাপ, সরীসৃপাদির সংস্পর্শে সহ্যশীল হয়। সে দুর্বাক্য, অসম্ভাষণ এবং উৎপন্ন শারীরিক তীব্র, তীক্ষ্ণ, নিদারুণ পীড়নকর, যন্ত্রণাদায়ক, অমনোজ্ঞ ও প্রাণ হরণকারী দুঃখবেদনা সহিষ্ণু প্রকৃতির হয়। এরূপে, ভিক্ষুগণ, ভিক্ষু সহ্যশীল হয়।</p>
<p class="bodytext">ভিক্ষুগণ, কিরূপে ভিক্ষু গমনকারী হয়?</p>
<p class="bodytext">এক্ষেত্রে ভিক্ষুগণ, ভিক্ষু যে দিকে পূর্বে যায় নি কিন্তু সেই দীর্ঘ ভ্রমণের দ্বারা সর্ব সংস্কারের শান্তি, সর্ব উপধির (পুনর্জন্মের মূল) পরিত্যাগ, তৃষ্ণাক্ষয়, বিরাগ, নিরোধ এবং নির্বাণ লাভ হয়, সেথায় দ্রুত গমন করে। এরূপে, ভিক্ষুগণ, ভিক্ষু গমনকারী হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু আহ্বানযোগ্য, আতিথেয়তার যোগ্য, দক্ষিণার যোগ্য, অঞ্জলিকরণীয় এবং জগতে অনুত্তর পুণ্যক্ষেত্র হয়।”</p>
<p class="centered">শ্রোত্র সূত্র সমাপ্ত।</p>
<p class="centered">রাজবর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">চক্রানুবর্তন দুই, ধর্মরাজ আর চতুর্দিক সূত্র;</p>
<p class="gatha">প্রার্থনা দুই, অল্প নিদ্রাগত আর বহুভোজী সূত্র,</p>
<p class="gatha">অক্ষম, শ্রোত্রসহ দশে বর্গ সমাপিত॥</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৫) ৫. ত্রিকণ্টকী বর্গ</h1>
<div class="chaptxt">
<h3 class="subhead">১. অবজ্ঞা সূত্র</h3>
<p class="bodytext">১৪১.১. “হে ভিক্ষুগণ, পাঁচ প্রকার পুদ্গল জগতে বিদ্যমান। পঞ্চ কী কী?</p>
<p class="bodytext">২. দান দিয়ে ঘৃণা করে, সহ-অবস্থানহেতু ঘৃণা করে, গ্রহণীয় মুখ হয়, টলায়মান হয় এবং মূর্খ ও স্থূলবুদ্ধিসম্পন্ন হয়।</p>
<p class="bodytext">৩. ভিক্ষুগণ, কিরূপে পুদ্গল প্রদান করে ঘৃণা করে?</p>
<p class="bodytext">এক্ষেত্রে ভিক্ষুগণ, কোনো ব্যক্তি (বা পুদ্গল) অন্য ব্যক্তিকে চীবর, পিণ্ডপাত, শয্যাসন, গ্লান-প্রত্যয়, ভৈষজ্য-পরিষ্কার দেয়। তার এরূপ চিন্তার উদয় হয়, ‘আমি প্রদান করি আর এই ব্যক্তি প্রতিগ্রহণ করে!’ তাই সে প্রদান করে তাকে ঘৃণা করে। এরূপে, ভিক্ষুগণ, পুদ্গল প্রদান করে ঘৃণা করে।</p>
<p class="bodytext">ভিক্ষুগণ, কিরূপে পুদ্গল সহ-অবস্থানের দ্বারা ঘৃণা করে?</p>
<p class="bodytext">এক্ষেত্রে ভিক্ষুগণ, কোনো ব্যক্তি অন্য ব্যক্তির সাথে দুই অথবা তিন বৎসর সহ-অবস্থান করে। তাই সে তাকে সহ-অবস্থানহেতু ঘৃণা করে। এরূপে, ভিক্ষুগণ, পুদ্গল সহ-অবস্থানের দরুন ঘৃণা করে।</p>
<p class="bodytext">ভিক্ষুগণ, কিরূপে পুদ্গল গ্রহণীয় মুখ হয়?</p>
<p class="bodytext">এক্ষেত্রে ভিক্ষুগণ, কোনো কোনো পুদ্গল অপরের দোষ-গুণ ভাষণকালে সহসা তাতে অনুরক্ত হয়। এরূপে, ভিক্ষুগণ, ব্যক্তি গ্রহণীয় মুখ হয়।</p>
<p class="bodytext">ভিক্ষুগণ, কিরূপে পুদ্গল টলায়মান হয়?</p>
<p class="bodytext">এক্ষেত্রে ভিক্ষুগণ, কোনো কোনো ব্যক্তি অল্প শ্রদ্ধাসম্পন্ন হয়, অল্প ভক্তিসম্পন্ন হয় এবং অল্প প্রসাদসম্পন্ন হয়। এরূপে, ভিক্ষুগণ, ব্যক্তি টলায়মান হয়।</p>
<p class="bodytext">ভিক্ষুগণ, কিরূপে ব্যক্তি মূর্খ ও স্থূল বুদ্ধিসম্পন্ন হয়?</p>
<p class="bodytext">এক্ষেত্রে ভিক্ষুগণ, কোনো কোনো ব্যক্তি কুশল-অকুশল ধর্ম জানে না, নিন্দনীয়-অনিন্দনীয় ধর্ম জানে না, হীন-প্রণীত ধর্ম জানে না, কৃষ্ণ-শুক্লানুরূপ ধর্মও জানে না। এরূপে, ভিক্ষুগণ, ব্যক্তি বা পুদ্গল মূর্খ ও স্থূল বুদ্ধিসম্পন্ন হয়। হে ভিক্ষুগণ, এই পঞ্চবিধ পুদ্গল বা ব্যক্তি জগতে বিদ্যমান।”</p>
<p class="centered">অবজ্ঞা সূত্র সমাপ্ত।</p>
<h3 class="subhead">২. অপরাধ করা সূত্র</h3>
<p class="bodytext">১৪২.১. “হে ভিক্ষুগণ, জগতে পাঁচ প্রকার পুদ্গল বিদ্যমান। পাঁচ প্রকার কী কী?</p>
<p class="bodytext">২. এক্ষেত্রে ভিক্ষুগণ, কোনো কোনো পুদ্গল অপরাধ করে এবং (তজ্জন্য) তীব্র অনুতপ্ত হয়। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না।</p>
<p class="bodytext">এক্ষেত্রে ভিক্ষুগণ, কোনো পুদ্গল অপরাধ করে কিন্তু অনুতপ্ত হয় না। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্ত বিমুক্তি ও প্রজ্ঞাবিমুক্তি যথাযথভাবে জানে না।</p>
<p class="bodytext">এক্ষেত্রে ভিক্ষুগণ, কোনো কোনো পুদ্গল অপরাধ করে না কিন্তু অনুতপ্ত হয়, যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না।</p>
<p class="bodytext">এক্ষেত্রে ভিক্ষুগণ, কোনো কোনো পুদ্গল অপরাধ করে না এবং অনুতপ্তও হয় না। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না।</p>
<p class="bodytext">এক্ষেত্রে ভিক্ষুগণ, কোনো কোনো পুদ্গল অপরাধ করে না এবং অনুতপ্তও হয় না। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে।</p>
<p class="bodytext">৩. ভিক্ষুগণ, তথায় যে পুদ্গল অপরাধ করে এবং তীব্র অনুতপ্ত হয়। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্ত বিমুক্তি ও প্রজ্ঞাবিমুক্তি যথাযথভাবে জানে না। তাকে এরূপ বলার উচিত যে ‘আয়ুষ্মানের অপরাধজনিত আসবসমূহ বিদ্যমান আছে এবং অনুতাপজনিত আসবাদিও প্রবর্ধিত হচ্ছে। সত্যিই, হে আয়ুষ্মান, তা উত্তম হয় যদি অপরাধজনিত আসবাদি ত্যাগ করে এবং অনুতাপজনিত আসবাদি দূরীভূত করে চিত্ত ও প্রজ্ঞানুশীলন করেন। এরূপে আয়ুষ্মান অমুক পঞ্চম পুদ্গলের সহিত সদৃশ হবে।’</p>
<p class="bodytext">ভিক্ষুগণ, তথায় যে পুদ্গল অপরাধ করে কিন্তু অনুতপ্ত হয় না। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না। তাকে এরূপ বলা উচিত যে ‘আয়ুষ্মানের অপরাধজনিত আসবাদি বিদ্যমান আছে এবং অনুতাপজনিত আসবাদি প্রবর্ধিত হচ্ছে না। সত্যিই, আয়ুষ্মান, তা উত্তম হয় যদি অপরাধজনিত আসবাদি ত্যাগ করে চিত্ত ও প্রজ্ঞানুশীলন করেন। এরূপে আয়ুষ্মান অমুক পঞ্চম পুদ্গলের সহিত সদৃশ হবে।’</p>
<p class="bodytext">ভিক্ষুগণ, তথায় যে পুদ্গল অপরাধ করে না কিন্তু অনুতপ্ত হয়। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না। তাকে এরূপ বলা উচিত যে ‘আয়ুষ্মানের অপরাধজনিত আসবাদি বিদ্যমান নাই কিন্তু অনুতাপজনিত আসবসমূহ প্রবর্ধিত হচ্ছে। সত্যিই, আয়ুষ্মান, তা উত্তম হয় যদি অনুতাপজনিত আসবাদি দূরীভূত করে চিত্ত ও প্রজ্ঞানুশীলন করেন। এরূপে আয়ুষ্মান অমুক পঞ্চম পুদ্গলের সহিত সদৃশ হবে।’</p>
<p class="bodytext">ভিক্ষুগণ, তথায় যে পুদ্গল অপরাধ করে না এবং অনুতাপ করে না। যাতে উৎপন্ন পাপ-অকুশলধর্ম অপরিশেষে নিরুদ্ধ হয় সেই চিত্তবিমুক্তি ও প্রজ্ঞাবিমুক্তি যথাযথভাবে জানে না। তাকে এরূপ বলা উচিত যে ‘আয়ুষ্মানের অপরাধজনিত আসবসমূহ বিদ্যমান নাই এবং অনুতাপজনিত আসবাদিও প্রবর্ধিত হচ্ছে না। সত্যিই, আয়ুষ্মান, তা উত্তম হয় যদি চিত্ত ও প্রজ্ঞানুশীলন করেন। এরূপে আয়ুষ্মান অমুক পঞ্চম পুদ্গলের সহিত সদৃশ হবে।’</p>
<p class="bodytext">৪. এরূপে, ভিক্ষুগণ, এই চারজন ব্যক্তি অমুক পঞ্চম ব্যক্তির মাধ্যমে উপদিষ্ট ও অনুশাসিত হয়ে অনুক্রমে আসবাদির ক্ষয় প্রাপ্ত হয়।”</p>
<p class="centered">অপরাধ করা সূত্র সমাপ্ত।</p>
<h3 class="subhead">৩. সারন্দদ সূত্র</h3>
<p class="bodytext">১৪৩.১. একসময় ভগবান বৈশালীর সন্নিকটস্থ মহাবনে কূটাগারশালায় অবস্থান করছিলেন। অনন্তর ভগবান পূর্বাহ্ণসময়ে চীবর পরিধান করে পাত্র-চীবর গ্রহণ করে বৈশালীতে পিণ্ডচারণের জন্য প্রবিষ্ট হলেন। সেই সময়ে পঞ্চশত লিচ্ছবী সারন্দদ চৈত্যে<span class="ftnRef">[53]</span> একত্রিত হয়ে উপবিষ্ট হলে এইরূপ আলাপ-আলোচনার উৎপন্ন হলো, ‘জগতে পঞ্চবিধ রত্নের প্রাদুর্ভাব দুর্লভ। পঞ্চ কী কী? যথা : হস্তীরত্নের প্রাদুর্ভাব জগতে দুর্লভ, অশ্বরত্নের প্রাদুর্ভাব জগতে দুর্লভ, মনিরত্নের প্রাদুর্ভাব জগতে দুর্লভ, স্ত্রীরত্নের প্রাদুর্ভাব জগতে দুর্লভ এবং গৃহপতিরত্নের প্রাদুর্ভাব জগতে দুর্লভ। এই পঞ্চবিধ রত্নের প্রাদুর্ভাব জগতে দুর্লভ।’</p>
<p class="bodytext">২. অনন্তর সেই লিচ্ছবীরা পথমধ্যে একজন ব্যক্তি স্থাপন করে বলল, ‘ওহে ব্যক্তি, তুমি ভগবানকে আগমনরত দেখলে আমাদের জ্ঞাপন করিও।’ সেই পুরুষ ভগবানকে দূর হতে আগমনরত দেখলেন। দেখার পর যেখানে সেই লিচ্ছবীগণ সেখানে উপস্থিত হলেন। উপস্থিত হয়ে সেই লিচ্ছবীদের এরূপ বললেন, ‘মহাশয়গণ, সেই ভগবান, অর্হৎ, সম্যকসম্বুদ্ধ গমন করছেন। এখন আপনারা যথাসময় মনে করেন।’</p>
<p class="bodytext">৩. অতঃপর সেই লিচ্ছবীরা যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে স্থিত হলেন। একপাশে স্থিত সেই লিচ্ছবীরা ভগবানকে এরূপ বললেন, ‘ভন্তে, সত্যিই তা উত্তম হয় যদি ভগবান অনুকম্পাপূর্বক সারন্দদ চৈত্যে গমন করেন।’ ভগবান মৌনাবলম্বনপূর্বক সম্মত হলেন। অনন্তর ভগবান যেখানে সারন্দদ চৈত্য সেখানে উপস্থিত হলেন। উপস্থিত হয় প্রজ্ঞাপ্ত আসনে উপবেশন করলেন। উপবিষ্ট হয়ে ভগবান সেই লিচ্ছবীদের এরূপ বললেন :</p>
<p class="bodytext">৪. “হে লিচ্ছবীগণ, এস্থলে তোমরা উপবিষ্ট হয়ে এইমাত্র কোন বিষয়ে কথা বলছিলে? আমি আসায় তোমাদের কোন কথায় বিঘ্ন সৃষ্টি হয়েছে?”</p>
<p class="bodytext">৫. “এস্থলে, ভন্তে, আমরা একত্রিত হয়ে উপবিষ্ট হলে এরূপ কথার সূত্রপাত হলো, ‘জগতে পঞ্চবিধ রত্নের প্রাদুর্ভাব দুর্লভ। পঞ্চ কী কী? যথা : হস্তীরত্নের প্রাদুর্ভাব জগতে দুর্লভ, অশ্বরত্নের প্রাদুর্ভাব জগতে দুর্লভ, মনিরত্নের প্রাদুর্ভাব জগতে দুর্লভ, স্ত্রীরত্নের প্রাদুর্ভাব জগতে দুর্লভ এবং গৃহপতিরত্নের প্রাদুর্ভাব জগতে দুর্লভ। এই পঞ্চবিধ রত্নের প্রাদুর্ভাব জগতে দুর্লভ।’</p>
<p class="bodytext">৬. “সত্যিই ওহে বন্ধুগণ, কামে অনুরক্ত লিচ্ছবীগণের মধ্যে কামসম্বন্ধীয় কথাই উৎপন্ন হয়েছিল। লিচ্ছবীগণ, পঞ্চবিধ রত্নের প্রাদুর্ভাব জগতে দুর্লভ। পঞ্চ কী কী? যথা : তথাগত, অর্হৎ, সম্যকসম্বুদ্ধের প্রাদুর্ভাব জগতে দুর্লভ, তথাগত প্রবর্তিত ধর্ম-বিনয় দেশনাকারী ব্যক্তি জগতে দুর্লভ, তথাগত কর্তৃক প্রবর্তিত ধর্ম-বিনয় দেশনাকারী বিজ্ঞাত ব্যক্তি জগতে দুর্লভ, তথাগত কর্তৃক প্রবর্তিত ধর্ম-বিনয় দেশনাকারী বিজ্ঞাত ও ধর্মানুধর্মে প্রতিপন্ন ব্যক্তি জগতে দুর্লভ এবং কৃতজ্ঞ, উপকার স্বীকারকারী ব্যক্তি জগতে দুর্লভ। লিচ্ছবীগণ, এই পাঁচ প্রকার রত্নের প্রাদুর্ভাব দুর্লভ।”</p>
<p class="centered">সারন্দদ সূত্র সমাপ্ত।</p>
<h3 class="subhead">২. ত্রিকণ্টকী সূত্র</h3>
<p class="bodytext">১৪৪.১. একসময় ভগবান সাকেতের<span class="ftnRef">[54]</span> নিকটস্থ ত্রিকন্টকী বনে<span class="ftnRef">[55]</span> অবস্থান করছিলেন। তথায় ভগবান ভিক্ষুদের ‘হে ভিক্ষুগণ’ বলে আহ্বান করলেন। ‘হ্যাঁ ভন্তে’ বলে ভিক্ষুগণ ভগবানকে প্রত্যুত্তর প্রদান করলেন। অতঃপর ভগবান এরূপ বললেন :</p>
<p class="bodytext">২. “হে ভিক্ষুগণ, তা উত্তম হয় যদি ভিক্ষু সময়ে সময়ে অপ্রতিকূল (আলম্বনের) প্রতি প্রতিকূল-সংজ্ঞী হয়ে অবস্থান করে। ভিক্ষুগণ, তা উত্তম হয় যদি ভিক্ষু সময়ে সময়ে প্রতিকূলের প্রতি অপ্রতিকূল-সংজ্ঞী হয়ে অবস্থান করে। ভিক্ষুগণ, তা-ও উত্তম হয় যদি ভিক্ষু সময়ে সময়ে অপ্রতিকূল ও প্রতিকূলে প্রতিকূল-সংজ্ঞী হয়ে অবস্থান করে। ভিক্ষুগণ, তা উত্তম হয় যদি ভিক্ষু প্রতিকূল ও অপ্রতিকূলে অপ্রতিকূল-সংজ্ঞী হয়ে অবস্থান করে। ভিক্ষুগণ, তা উত্তম হয় যদি ভিক্ষু প্রতিকূল ও অপ্রতিকূল তৎ উভয়ই পরিত্যাগ করে উপেক্ষক, স্মৃতিমান ও সম্প্রজ্ঞানী হয়ে অবস্থান করে।</p>
<p class="bodytext">৩. ভিক্ষুগণ, কোন অর্থবশে, কোন কারণে ভিক্ষু অপ্রতিকূলে প্রতিকূল-সংজ্ঞী হয়ে অবস্থান করে? ‘প্রলোভনকারী ধর্মাদিতে আমার রাগ (আসক্তি) উৎপন্ন না হউক!’ ভিক্ষুগণ, এই অর্থবশে, এই কারণেই ভিক্ষু অপ্রতিকূলে প্রতিকূল-সংজ্ঞী হয়ে অবস্থান করে।</p>
<p class="bodytext">ভিক্ষুগণ, কোন অর্থবশে, কোন কারণে ভিক্ষু প্রতিকূলে অপ্রতিকূল-সংজ্ঞী হয়ে অবস্থান করে? ‘দোষনীয় ধর্মাদিতে আমার দ্বেষ উৎপন্ন না হউক!’ ভিক্ষুগণ, এই অর্থবশে, এই কারণেই ভিক্ষু প্রতিকূলে অপ্রতিকূল-সংজ্ঞী হয়ে অবস্থান করে।</p>
<p class="bodytext">ভিক্ষুগণ, কোন অর্থবশে, কোন কারণে ভিক্ষু অপ্রতিকূল ও প্রতিকূলে প্রতিকূল-সংজ্ঞী হয়ে অবস্থান করে? ‘প্রলোভনকারী ধর্মাদিতে আমার রাগ উৎপন্ন না হউক এবং দোষনীয় ধর্মাদিতে আমার দ্বেষ উৎপন্ন না হউক!’ ভিক্ষুগণ, এই অর্থবশে, এই কারণেই ভিক্ষু অপ্রতিকূল ও প্রতিকূলে প্রতিকূল-সংজ্ঞী হয়ে অবস্থান করে।</p>
<p class="bodytext">ভিক্ষুগণ, কোন অর্থবশে, কোন কারণে ভিক্ষু প্রতিকূল ও অপ্রতিকূলে অপ্রতিকূল-সংজ্ঞী হয়ে অবস্থান করে? ‘দোষনীয় ধর্মাদিতে আমার দ্বেষ উৎপন্ন না হউক এবং প্রলোভনকারী ধর্মাদিতে আমার রাগ উৎপন্ন না হউক!’ ভিক্ষুগণ, এই অর্থবশে, এই কারণেই ভিক্ষু প্রতিকূল ও অপ্রতিকূলে অপ্রতিকূল-সংজ্ঞী হয়ে অবস্থান করে।</p>
<p class="bodytext">ভিক্ষুগণ, কোন অর্থবশে, কোন কারণে ভিক্ষু প্রতিকূল ও অপ্রতিকূল তৎউভয়ই পরিত্যাগ করে উপেক্ষক, স্মৃতিমান ও সম্প্রজ্ঞানী হয়ে অবস্থান করে? ‘কোথাও, যেকোনো স্থানে, কিঞ্চিৎমাত্র প্রলোভনকারী ধর্মাদিতে আমার রাগ উৎপন্ন না হউক; এবং কোথাও, যেকোনো স্থানে কিঞ্চিৎমাত্র দোষনীয় ধর্মাদিতে আমার দ্বেষ উৎপন্ন না হউক; এবং কোথাও যেকোনো স্থানে কিঞ্চিৎমাত্র মোহনীয় ধর্মাদিতে আমার মোহ উৎপন্ন না হউক!’ ভিক্ষুগণ, এই অর্থবশে, এই কারণেই ভিক্ষু প্রতিকূল ও অপ্রতিকূল তৎ উভয়ই পরিত্যাগ করে উপেক্ষক, স্মৃতিমান ও সম্প্রজ্ঞানী হয়ে অবস্থান করে।”</p>
<p class="centered">ত্রিকন্টকী সূত্র সমাপ্ত।</p>
<h3 class="subhead">৫. নিরয় সূত্র</h3>
<p class="bodytext">১৪৫. ১. “হে ভিক্ষুগণ, পঞ্চবিধ ধর্মে সমৃদ্ধ (জন) নিঃসন্দেহে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. প্রাণিহত্যাকারী হয়, অদত্তবস্তু গ্রহণকারী হয়, মিথ্যাকামাচারী হয়, মিথ্যাবাদী হয় এবং সুরা-মদ সেবনকারী হয়। ভিক্ষুগণ, এই পঞ্চবিধ ধর্মে সমৃদ্ধ (জন) নিঃসন্দেহে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ (ব্যক্তি) নিঃসন্দেহে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. প্রাণিহত্যা হতে প্রতিবিরত হয়, অদত্তবস্তু গ্রহণ হতে প্রতিবিরত হয়, মিথ্যাকামাচার হতে প্রতিবিরত হয়, মিথ্যাভাষণ হতে প্রতিবিরত হয় এবং সুরা-মেরেয়-মদ্য পান হতে বিরত হয়। ভিক্ষুগণ, এই পাঁচ প্রকার ধর্মে সমৃদ্ধ (জন) নিঃসন্দেহে নিরয়ে নিক্ষিপ্ত হয়।”</p>
<p class="centered">নিরয় সূত্র সমাপ্ত।</p>
<h3 class="subhead">৬. মিত্র সূত্র</h3>
<p class="bodytext">১৪৬.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু মিত্র হওয়ার অযোগ্য। পঞ্চ কী কী?</p>
<p class="bodytext">২. সে সরেজমিনে কর্ম করে, অভিযোগ গ্রহণ করে, বিশিষ্ট ভিক্ষুদের বিরুদ্ধ হয়, উদ্দেশ্যবিহীন দীর্ঘ-ভ্রমণে অবস্থান করে এবং সময়ে সময়ে অন্য কাকেও ধর্মকথার দ্বারা বর্ণনা করতে, প্ররোচিত করতে, সমুত্তেজিত করতে এবং পুলকিত করতে সক্ষম হয় না। ভিক্ষুগণ, এই পঞ্চবিধ ধর্মে সমৃদ্ধ ভিক্ষু মিত্র হওয়ার অযোগ্য।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ ভিক্ষু মিত্র হওয়ার যোগ্য। পঞ্চ কী কী?</p>
<p class="bodytext">৪. সে সরেজমিনে কর্ম করে না, অভিযোগ মীমাংসায় রত থাকে না, বিশিষ্ট ভিক্ষুদের বিরুদ্ধ হয় না, উদ্দেশ্যবিহীন দীর্ঘ-ভ্রমণে অবস্থান করে না এবং সময়ে সময়ে ধর্মকথার দ্বারা অন্য কাকে বর্ণনা করতে, প্ররোচিত করতে, সমুত্তেজিত করতে এবং পুলকিত করতে সক্ষম হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু মিত্র হওয়ার যোগ্য।”</p>
<p class="centered">মিত্র সূত্র সমাপ্ত।</p>
<h3 class="subhead">৭. অসৎপুরুষ দান সূত্র</h3>
<p class="bodytext">১৪৭.১. “হে ভিক্ষুগণ, অসৎপুরুষ দান পাঁচ প্রকার। কী কী?</p>
<p class="bodytext">২. অসুন্দররূপে দান দেয়, মন হতে (বা গৌরব করে) দান দেয় না, নিজ হস্তে দেয় না, উচ্ছিষ্ট দেয় এবং কর্মফল বিশ্বাস না করে দান দেয়। ভিক্ষুগণ, এই পাঁচ প্রকার হচ্ছে অসৎপুরুষ দান।</p>
<p class="bodytext">৩. ভিক্ষুগণ, সৎপুরুষ দান পাঁচ প্রকার। পাঁচ কী কী?</p>
<p class="bodytext">৪. সুন্দররূপে দান দেয়, মন হতে দান দেয়, নিজ হস্তে দান দেয়, অনুচ্ছিষ্ট দেয় এবং কর্মফল বিশ্বাস করে দান দেয়। ভিক্ষুগণ, এই পাঁচ প্রকার হচ্ছে সৎপুরুষ দান।”</p>
<p class="centered">অসৎপুরুষ দান সূত্র সমাপ্ত।</p>
<h3 class="subhead">৮. সৎপুরুষ দান সূত্র</h3>
<p class="bodytext">১৪৮. “হে ভিক্ষুগণ, সৎপুরুষ দান পাঁচ প্রকার। পাঁচ কী কী?</p>
<p class="bodytext">২. যথা : শ্রদ্ধা করে দান দেয়, সুন্দররূপে দান দেয়, যথাসময়ে দান দেয়, অনুগৃহীত চিত্তে দান দেয় এবং আত্ম ও পরকে মর্মাঘাত না দিয়ে দান দেয়।</p>
<p class="bodytext">৩. ভিক্ষুগণ, শ্রদ্ধায় দান দিলে যেকোনো স্থানেই সেই দানের পূর্ণবিপাক উদ্ভূত হয়। সে আঢ্য হয়, মহাধনী, মহাভোগী, অভিরূপ, দর্শনীয়, প্রসাদিক হয় এবং পরম বর্ণসৌন্দর্যতায় সমৃদ্ধ হয়। </p>
<p class="bodytext">ভিক্ষুগণ, সুন্দররূপে দান দিলে যেকোনো স্থানেই সেই দানের পূর্ণবিপাক উদ্ভূত হয়। সে আঢ্য হয়, মহাধনী, মহাভোগী হয়। তার যে-সমস্ত পুত্র, স্ত্রী, দাস পেস্য ও কর্মকার আছে, তারা মনোযোগপূর্বক শ্রবণ করে তৎপ্রতি পরিশ্রমী হয়। কান পেতে শুনে তা হৃদয়ঙ্গম করে তাকে সাহায্য করে।</p>
<p class="bodytext">ভিক্ষুগণ, যথাসময়ে দান দিলে যেকোনো স্থানেই সেই দানের পূর্ণবিপাক উদ্ভূত হয়। সে আঢ্য হয়, মহাধনী, মহাভোগী হয়। এবং বিপুল ধনসম্পদ যথাসময়ে আগত হয়।</p>
<p class="bodytext">ভিক্ষুগণ, অনুগৃহীত চিত্তে দান দিলে যেকোনো স্থানেই সেই দানের পূর্ণবিপাক উদ্ভূত হয়। সে আঢ্য হয়, মহাধনী, মহাভোগী হয় এবং বিপুল পঞ্চ কামগুনাদি ভোগে তার চিত্ত নমিত হয়।</p>
<p class="bodytext">ভিক্ষুগণ, আত্ম ও পরকে মর্মাঘাত না দিয়ে দান করার দরুন যেকোনো স্থানেই সেই দানের পূর্ণবিপাক উদ্ভূত হয়। সে আঢ্য হয়, মহাধনী, মহাভোগী হয়। এবং অগ্নি-জল, রাজা-চোর ও অপ্রিয় উত্তরাধিকারীর দ্বারা তার ভোগ্য-সম্পত্তাদির অন্য কোনো প্রকার উপঘাত (বা ক্ষতি) হয় না। ভিক্ষুগণ, এই পাঁচ প্রকার হচ্ছে সৎপুরুষ দান।”</p>
<p class="centered">সৎপুরুষ দান সূত্র সমাপ্ত।</p>
<h3 class="subhead">৯. প্রথম সময়বিমুক্ত সূত্র</h3>
<p class="bodytext">১৪৯. ১. “হে ভিক্ষুগণ, পঞ্চবিধ ধর্ম সময়বিমুক্ত (বা সাময়িক বিমুক্ত) ভিক্ষুর পরিহানির জন্য সংবর্তিত (বা চালিত) হয়। পঞ্চ কী কী? </p>
<p class="bodytext">২. কর্মপ্রিয়তা, বাজে আলাপে আসক্তি, নিদ্রাপ্রিয়তা, সামাজিক সঙ্গানন্দতা এবং যথাবিমুক্ত-চিত্ত প্রত্যবেক্ষণ না করা। ভিক্ষুগণ, এই পাঁচ প্রকার ধর্ম সময়বিমুক্ত ভিক্ষুর পরিহানির জন্য চালিত হয়।</p>
<p class="bodytext">৩. ভিক্ষুগণ, পঞ্চবিধ ধর্ম সময়বিমুক্ত ভিক্ষুর অপরিহানির জন্য সংবর্তিত হয়। পঞ্চ কী কী?</p>
<p class="bodytext">৪. কর্মপ্রিয় না হওয়া, বাজে আলাপে অনাসক্তি, নিদ্রাপ্রিয় না হওয়া, সামাজিক সঙ্গানন্দ না হওয়া এবং যথাবিমুক্ত-চিত্ত প্রত্যবেক্ষণ করা। ভিক্ষুগণ, পঞ্চবিধ ধর্ম সময়বিমুক্ত ভিক্ষুর অপরিহানির জন্য সংবর্তিত হয়।”</p>
<p class="centered">প্রথম সময়বিমুক্ত সূত্র সমাপ্ত।</p>
<h3 class="subhead">১০. দ্বিতীয় সময়বিমুক্ত সূত্র</h3>
<p class="bodytext">১৫০.১. হে ভিক্ষুগণ, পঞ্চবিধ ধর্ম সময়বিমুক্ত (বা সাময়িক বিমুক্ত) ভিক্ষুর পরিহানির জন্য সংবর্তিত (বা চালিত) হয়। পঞ্চ কী কী? </p>
<p class="bodytext">২. কর্মপ্রিয়তা, বাজে-আলাপে আসক্তি, নিদ্রাপ্রিয়তা, ইন্দ্রিয়ে অগুপ্তদ্বারতা এবং ভোজনে অমাত্রাজ্ঞতা। ভিক্ষুগণ, এই পঞ্চবিধ ধর্ম সময়বিমুক্ত ভিক্ষুর পরিহানির জন্য সংবর্তিত হয়।</p>
<p class="bodytext">৩. ভিক্ষুগণ, পঞ্চবিধ ধর্ম সময়বিমুক্ত ভিক্ষুর অপরিহানির জন্য সংবর্তিত হয়। পঞ্চ কী কী?</p>
<p class="bodytext">৪. কর্মপ্রিয় না হওয়া, বাজে আলাপে অনাসক্তি, নিদ্রাপ্রিয় না হওয়া, ইন্দ্রিয়ে গুপ্তদ্বারতা এবং ভোজনে মাত্রাজ্ঞতা। ভিক্ষুগণ, এই পঞ্চবিধ ধর্ম সময়বিমুক্ত ভিক্ষুর অপরিহানির জন্য সংবর্তিত হয়।” </p>
<p class="centered">দ্বিতীয় সময়বিমুক্ত সূত্র সমাপ্ত।</p>
<p class="centered">ত্রিকণ্টকী বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">অবজ্ঞা, অপরাধ, সারন্দদ ও ত্রিকন্টকী সূত্র;</p>
<p class="gatha">নিরয়, মিত্র, অসৎ-সৎপুরুষ দান হলো বিবৃত,</p>
<p class="gatha">সময়বিমুক্ত দুই সূত্রে বর্গ হলো সমাপিত।</p>
<p class="centered">তৃতীয় পঞ্চাশক সমাপ্ত।</p>
<br clear="all" style="page-break-before:always">
<p class="bodytext">&nbsp;</p>
<p class="chaphead">৪. চতুর্থ পঞ্চাশক</p></div>
<h1 class="chapter">(১৬) ১. সদ্ধর্ম বর্গ</h1>
<div class="chaptxt">
<h3 class="subhead">১. প্রথম সম্যক পথ সূত্র</h3>
<p class="bodytext">১৫১.১. “হে ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম। পঞ্চ কী কী?</p>
<p class="bodytext">২. সে অবজ্ঞাচ্ছলে কথা বলে, কথিক বা আলোচনাকারীকে অবজ্ঞা করে, নিজেকে অবজ্ঞা করে, বিক্ষিপ্ত চিত্তে ও একাগ্রতাহীন চিত্তে ধর্মশ্রবণ করে এবং যথাযথরূপে তা বিবেচনা করে না। ভিক্ষুগণ, এই পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম। </p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম। পঞ্চ কী কী?</p>
<p class="bodytext">৪. হে ভিক্ষুগণ, সে অবজ্ঞাচ্ছলে কথা বলে না, কথিককে অবজ্ঞা করে না, নিজেকে অবজ্ঞা করে না, অ বিক্ষিপ্ত ও একাগ্র চিত্তে ধর্মশ্রবণ করে এবং যথাযথরূপে বিবেচনা করে। ভিক্ষুগণ, এই পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম।”</p>
<p class="centered">প্রথম সম্যক পথ সূত্র সমাপ্ত।</p>
<h3 class="subhead">২. দ্বিতীয় সম্যক পথ সূত্র</h3>
<p class="bodytext">১৫২.১. “হে ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম। পঞ্চ কী কী?</p>
<p class="bodytext">২. সে অবজ্ঞাচ্ছলে কথা বলে; কথিক বা আলোচনাকারীকে অবজ্ঞা করে; নিজেকে অবজ্ঞা করে; সে দুষ্প্রাজ্ঞ, মূঢ় ও স্থূলবুদ্ধি হয় এবং অজ্ঞাত হয়েও জ্ঞাতাভিমানী হয়। ভিক্ষুগণ, এই পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম। পঞ্চ কী কী?</p>
<p class="bodytext">৪. সে অবজ্ঞাচ্ছলে কথা বলে না; কথিককে অবজ্ঞা করে না; নিজেকে অবজ্ঞা করে না; প্রজ্ঞাবান, অমূঢ় ও বুদ্ধিমান হয় এবং অজ্ঞাত হয়ে জ্ঞাতাভিমানী হয় না। ভিক্ষুগণ, এই পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম।”</p>
<p class="centered">দ্বিতীয় সম্যক পথ সূত্র সমাপ্ত।</p>
<h3 class="subhead">৩. তৃতীয় সম্যক পথ সূত্র</h3>
<p class="bodytext">১৫৩. “হে ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম। পঞ্চ কী কী?</p>
<p class="bodytext">২. ম্রক্ষী ম্রক্ষে পর্যুত্থিত হয়ে ধর্মশ্রবণ করে; ছিদ্রান্বেষণ ও তিরস্কারপূর্ণ চিত্তে ধর্মশ্রবণ করে; ধর্মদেশনাকালে তার চিত্ত আহত ও নিরস হয়; সে দুষ্প্রাজ্ঞ, মূঢ় ও স্থূলবুদ্ধি হয় এবং অজ্ঞাত হয়েও জ্ঞাতাভিমানী হয়। ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে অক্ষম।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম। পঞ্চ কী কী?</p>
<p class="bodytext">৪. অম্রক্ষী ম্রক্ষে পর্যুত্থিত না হয়ে ধর্মশ্রবণ করে; অছিদ্রান্বেষণ ও অতিরষ্কার পূর্ণ চিত্তে ধর্মশ্রবণ করে; ধর্মদেশনাকালে তার চিত্ত আহত ও নিরস হয় না; সে প্রজ্ঞাবান, অমূঢ় ও বুদ্ধিমান হয় এবং অজ্ঞাত হয়ে জ্ঞাতাভিমানী হয় না। ভিক্ষুগণ, পঞ্চবিধ ধর্মে সমৃদ্ধ (ব্যক্তি) সর্দ্ধম শ্রবণকালেও কুশলধর্মাদির সম্যক পথে প্রবেশ করতে সক্ষম।”</p>
<p class="centered">তৃতীয় সম্যক পথ সূত্র সমাপ্ত।</p>
<h3 class="subhead">৪. প্রথম সদ্ধর্মসমোহ সূত্র</h3>
<p class="bodytext">১৫৪.১. “হে ভিক্ষুগণ, পঞ্চবিধ ধর্ম সদ্ধর্মের সমোহ ও অন্তর্ধানের জন্য সংবর্তিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষুরা পুঙ্খানুপুঙ্খরূপে ধর্মশ্রবণ করে না, পুঙ্খানুপুঙ্খরূপে ধর্ম শিক্ষা করে না, পুঙ্খানুপুঙ্খরূপে ধর্ম ধারণ করে না, পুঙ্খানুপুঙ্খরূপে ধৃত ধর্মের অর্থ সযত্নে পরীক্ষা করে না এবং পুঙ্খানুপুঙ্খরূপে অর্থ ও ধর্ম জ্ঞাত হয়ে ধর্মানুধর্মে প্রতিপন্ন হয় না। ভিক্ষুগণ, এই পঞ্চবিধ ধর্ম সদ্ধর্মের সমোহ ও অন্তর্ধানের জন্য সংবর্তিত হয়। </p>
<p class="bodytext">৩. ভিক্ষুগণ, পঞ্চবিধ ধর্ম সদ্ধর্মের স্থিতি অসমোহের জন্য এবং অন্তর্ধান না হওয়ার জন্য সংবর্তিত হয়। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষুরা পুঙ্খানুপুঙ্খরূপে ধর্মশ্রবণ করে, পুঙ্খানুপুঙ্খরূপে শিক্ষা করে, পুঙ্খানুপুঙ্খরূপে ধর্ম ধারণ করে, পুঙ্খানুপুঙ্খরূপে ধৃত ধর্মের অর্থ সযত্নে পরীক্ষা করে এবং পুঙ্খানুপুঙ্খরূপে অর্থ ও ধর্ম জ্ঞাত হয়ে ধর্মানুধর্মে প্রতিপন্ন হয়। ভিক্ষুগণ, এই পঞ্চবিধ ধর্ম সদ্ধর্মের স্থিতি অসমোহের জন্য এবং অন্তর্ধান না হওয়ার জন্য সংবর্তিত হয়।</p>
<p class="bodytext">৫. ভিক্ষুগণ, এই পঞ্চবিধ ধর্ম সদ্ধর্মের স্থিতি অসমোহের জন্য এবং অন্তর্ধান না হওয়ার জন্য সংবর্তিত হয়।”</p>
<p class="centered">প্রথম সদ্ধর্মসমোহ সূত্র সমাপ্ত।</p>
<h3 class="subhead">৫. দ্বিতীয় সদ্ধর্মসমোহ সূত্র</h3>
<p class="bodytext">১৫৫.১. “হে ভিক্ষুগণ, পঞ্চবিধ ধর্ম সদ্ধর্মের সমোহ ও অন্তর্ধানের জন্য সংবর্তিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষুরা ধর্ম পুঙ্খানুপুঙ্খরূপে শিক্ষা করে না। যথা : সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুত ধর্ম এবং বেদল্ল। ভিক্ষুগণ, ইহা হচ্ছে প্রথম ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুর যথানুরূপ শ্রুত এবং পরিয়ত্তি ধর্ম বিস্তারিতভাবে অপরের নিকট দেশনা করে না। ভিক্ষুগণ, ইহা হচ্ছে দ্বিতীয় ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপ শ্রুত এবং পরিযত্তি ধর্ম বিস্তারিতভাবে অপরের নিকট বলে না। ভিক্ষুগণ, ইহা হচ্ছে তৃতীয় ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপ শ্রুত এবং পরিয়ত্তি ধর্ম বিস্তারিতভাবে অধ্যয়ন করে না। ভিক্ষুগণ, ইহা হচ্ছে চতুর্থ ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপ শ্রুত এবং পরিয়ত্তি ধর্ম মনোযোগের সাথে চিন্তা করে না, বিচার করে না এবং মনোযোগের দ্বারা সাবধানে বিবেচনা করে না। ভিক্ষুগণ, ইহা হচ্ছে পঞ্চম ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">৩. ভিক্ষুগণ, পঞ্চবিধ ধর্ম সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। পঞ্চ কী কী?</p>
<p class="bodytext">৪. এক্ষেত্রে, ভিক্ষুগণ ভিক্ষুরা ধর্ম পুঙ্খানুপুঙ্খরূপে শিক্ষা করে। যথা : সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুত ধর্ম এবং বেদল্ল। ভিক্ষুগণ, ইহা হচ্ছে প্রথম ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, ভিক্ষুর যথানুরূপ শ্রুত এবং পরিয়ত্তি ধর্ম বিস্তারিতভাবে অপরের নিকট দেশনা করে। ভিক্ষুগণ, ইহা হচ্ছে দ্বিতীয় ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপ শ্রুত এবং পরিয়ত্তি ধর্ম বিস্তারিতভাবে অপরের নিকট বলে। ভিক্ষুগণ, ইহা হচ্ছে তৃতীয় ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপ শ্রুত এবং পরিয়ত্তি ধর্ম বিস্তারিতভাবে অধ্যয়ন করে। ভিক্ষুগণ, ইহা হচ্ছে চতুর্থ ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুরা যথানুরূপশ্রুত এবং পরিয়ত্তি ধর্ম মনোযোগের সাথে চিন্তা করে, বিচার করে এবং মনোযোগের দ্বারা সাবধানে বিবেচনা করে। ভিক্ষুগণ, ইহা হচ্ছে পঞ্চম ধর্ম যা সদ্ধর্মের স্থিতি, অসমোহের জন্য এবং অন্তর্ধান না হওয়ার জন্য সংবর্তিত হয়। ভিক্ষুগণ, এই পঞ্চবিধ ধর্ম যা সদ্ধর্মের স্থিতি, সমোহ ও অন্তর্ধানের জন্য সংবর্তিত হয়।”</p>
<p class="centered">দ্বিতীয় সদ্ধর্মসমোহ সূত্র সমাপ্ত।</p>
<h3 class="subhead">৬. তৃতীয় সদ্ধর্মসমোহ সূত্র</h3>
<p class="bodytext">১৫৬.১. “হে ভিক্ষুগণ, পঞ্চবিধ ধর্ম সদ্ধর্মের সমোহ ও অন্তর্ধানের জন্য সংবর্তিত হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষুরা দুর্নিক্ষিপ্ত পদব্যঞ্জন হতে দুর্গৃহীত সূত্রাদি শিক্ষা করে। ভিক্ষুগণ, দুর্নিক্ষিপ্ত পদব্যঞ্জনের অর্থও ভ্রান্ত হয়। ভিক্ষুগণ, ইহা হচ্ছে প্রথম ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, ভিক্ষুরা দুর্বাক্যভাষী হয়, অবিনয়ী-ধর্মে সমৃদ্ধ হয়, সহ্যশক্তিহীন হয় এবং অনুশাসন (শিক্ষা) গ্রহণে অনিপুণ হয়। ভিক্ষুগণ, ইহা হচ্ছে দ্বিতীয় ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, যে-সকল ভিক্ষুরা বহুশ্রুত, স্মৃতিধর (আগতাগম), ধর্মধর, বিনয়ধর, মাতিকাধর, তারা পুঙ্খানুপুঙ্খরূপে উপদেশাদি অপরের নিকট বলে না। তাদের মৃত্যুর পর সূত্রসমূহ ছিন্নমূল ও অরক্ষিত হয়। ভিক্ষুগণ, ইহা হচ্ছে তৃতীয় ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, স্থবির ভিক্ষুরা বিলাসী হয়; নীতিহীন, নীতি স্খলনের প্রস্তাবক, প্রবিবেক ধুর ত্যাগকারী হয়। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্দির জন্য বীর্যারম্ভ (প্রচেষ্টা) করে না। তাদের পরবর্তী জনেরাও ভ্রান্ত দর্শনের দরুন একই পথে প্রবিষ্ট হয়। তারাও বিলাসী হয়, নীতিহীন, নীতি স্খলনের প্রস্তাবক, প্রবিবেক ধুর ত্যাগকারী হয়। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্ধির জন্য বীর্যারম্ভ (প্রচেষ্টা) করে না। ভিক্ষুগণ, ইহা হচ্ছে চতুর্থ ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">পুনশ্চ, ভিক্ষুগণ, সংঘ ভিন্ন হয়। ভিক্ষুগণ, সংঘ ভিন্ন হওয়ার দরুন একে অপরকে আক্রোশ করে, পরিভাষণ বা নিন্দা করে, অবরোধ করে এবং পরস্পর পরস্পরকে পরিত্যাগ করে। সেহেতু, অপ্রসন্নরা প্রসাদিত হয় না এবং প্রসন্নদের কারও কারও মনে বিপরীতভাব উৎপন্ন হয়। ভিক্ষুগণ, ইহা হচ্ছে পঞ্চম ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়। ভিক্ষুগণ, এই পঞ্চবিধ ধর্ম যা সদ্ধর্মের সমোহ ও অন্তর্ধানের জন্য সংবর্তিত হয়।</p>
<p class="bodytext">৪. ভিক্ষুগণ, পঞ্চবিধ ধর্ম সদ্ধর্মের স্থিতি, অসমোহের জন্য এবং অন্তর্ধান না হওয়ার জন্য সংবর্তিত হয়। পঞ্চ কী কী?</p>
<p class="bodytext">৫. এক্ষেত্রে ভিক্ষুগণ, ভিক্ষুরা সুনিক্ষিপ্ত পদব্যঞ্জন হতে সুগৃহীত সূত্রাদি শিক্ষা করে। ভিক্ষুগণ, সুনিক্ষিপ্ত পদব্যঞ্জনের অর্থও নির্ভুল হয়। ভিক্ষুগণ, ইহা হচ্ছে প্রথম ধর্ম যা সদ্ধর্মের স্থিতি, অসমোহের জন্য এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, ভিক্ষুরা সুবাক্যভাষী হয়, বিনয়ী-ধর্মে সমৃদ্ধ হয়, সহ্যশীল হয় এবং অনুশাসন গ্রহণে নিপুণ হয়। ভিক্ষুগণ, ইহা হচ্ছে দ্বিতীয় ধর্ম যা সদ্ধর্মের স্থিতি, অসমোহের জন্য এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, যে-সকল ভিক্ষুরা বহুশ্রুত, স্মৃতিধর, ধর্মধর, বিনয়ধর, মাতিকাধর; তারা পুঙ্খানুপুঙ্খরূপে সূত্রাদি অপরের নিকট ব্যক্ত করে। তাদের অনুপস্থিতিতে সূত্রাদি ছিন্নমূল ও অরক্ষিত হয় না। ভিক্ষুগণ, ইহা হচ্ছে তৃতীয় ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, স্থবির ভিক্ষুরা বিলাসী হয় না, নীতিবান হয়, নীতি স্খলনের প্রস্তাবক হয় না এবং প্রবিবেক ধুর ত্যাগ করে না। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্দির জন্য বীর্যারম্ভ করে। তাদের পরবর্তী জনেরাও অনুরূপ দর্শন হেতু একই পথে প্রবিষ্ট হয়। তারাও বিলাসী হয় না, নীতিবান হয়, নীতি স্খলনের প্রস্তাবক হয় না এবং প্রবিবেক ধুর ত্যাগ করে না। তারা অপ্রাপ্ত বিষয় প্রাপ্তির জন্য, অনধিগত বিষয় অধিগতের জন্য এবং অনুপলব্ধ বিষয় উপলব্দির জন্য বীর্যারম্ভ করে। ভিক্ষুগণ, ইহা হচ্ছে চতুর্থ ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। </p>
<p class="bodytext">পুনশ্চ, ভিক্ষুগণ, সংঘ একতাবদ্ধ হয়। প্রীতি-সম্ভাষণে রত হয়। একই শিক্ষানুসারী হয়ে সুখে অবস্থান করে। ভিক্ষুগণ, সংঘের একতার দরুন একে অপরকে আক্রোশ করে না, পরিভাষণ করে না, অবরোধ করে না এবং পরস্পরকে পরিত্যাগও করে না। সেহেতু অপ্রসন্নেরা প্রসাদিত হয় এবং প্রসন্নরাও অত্যধিক প্রসন্ন হয়। ভিক্ষুগণ, ইহা হচ্ছে পঞ্চম ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়। ভিক্ষুগণ, এই পঞ্চবিধ ধর্ম যা সদ্ধর্মের স্থিতি, অসমোহ এবং অন্তর্ধান না হওয়ার জন্য সংবর্তিত হয়।”</p>
<p class="centered">তৃতীয় সদ্ধর্ম সমোহ সূত্র সমাপ্ত।</p>
<h3 class="subhead">৭. অপালাপ সূত্র</h3>
<p class="bodytext">১৫৭.১. “হে ভিক্ষুগণ, উপযুক্ত ব্যক্তি সম্মুখে আনীত হলে পঞ্চবিধ ব্যক্তির কথা অপালাপরূপে প্রতীয়মান হয়। পঞ্চ কী কী?</p>
<p class="bodytext">২. ভিক্ষুগণ, শ্রদ্ধাহীনের শ্রদ্ধা কথা, দুঃশীলের শীলকথা, অল্পশ্রুতের পাণ্ডিত্যপূর্ণ কথা, মৎসরী বা কৃপণের ত্যাগ কথা এবং দুষ্প্রাজ্ঞের প্রজ্ঞা কথা অপালাপ হয় (অপালাপরূপে প্রতীয়মান হয়)।</p>
<p class="bodytext">৩. কী জন্য ভিক্ষুগণ, শ্রদ্ধাহীনের শ্রদ্ধাকথা অপালাপরূপে প্রতীয়মান হয়?</p>
<p class="bodytext">ভিক্ষুগণ, শ্রদ্ধাহীন ব্যক্তি শ্রদ্ধাকথা বলার সময় রাগান্বিত হয়, কুপিত হয়, বিক্ষুব্ধ হয়, অনমনীয় হয় এবং রাগ, দ্বেষ ও অসহায়তা প্রকাশ করে। তার কারণ কী? ভিক্ষুগণ, সে শ্রদ্ধাসম্পদ নিজের মধ্যে উপলব্ধি করে না। সেজন্য প্রীতি-পরমানন্দও লাভ করে না। তদ্ধেতু, শ্রদ্ধাহীনের শ্রদ্ধাকথা অপালাপ হয়।</p>
<p class="bodytext">ভিক্ষুগণ, কী জন্য দুঃশীলের শীলকথা বলার সময় অপালাপরূপে প্রতীয়মান হয়?</p>
<p class="bodytext">ভিক্ষুগণ, দুঃশীল ব্যক্তি শীলকথা বলার সময় রাগান্বিত হয়, কুপিত হয়, বিক্ষুব্ধ হয়, অনমনীয় হয় এবং রাগ, দ্বেষ ও অসহায়তা প্রকাশ করে। তার কারণ কী? ভিক্ষুগণ, সে শীলসম্পদ নিজের মধ্যে উপলব্ধি করে না। সেজন্য প্রীতি-পরমানন্দও লাভ করে না। তদ্ধেতু, দুঃশীলের শীলকথা অপালাপ হয়।</p>
<p class="bodytext">ভিক্ষুগণ, কী জন্য অল্পশ্রুতের পাণ্ডিত্যপূর্ণ কথা বলার সময় অপালাপরূপে প্রতীয়মান হয়?</p>
<p class="bodytext">ভিক্ষুগণ, অল্পশ্রুত ব্যক্তি পাণ্ডিত্যপূর্ণ কথা বলার সময় রাগান্বিত হয়, কুপিত হয়, বিক্ষুব্ধ হয়, অনমনীয় হয় এবং রাগ, দ্বেষ ও অসহায়তা প্রকাশ করে। তার কারণ কী? ভিক্ষুগণ, সে শ্রুতিসম্পদ নিজের মধ্যে উপলব্ধি করে না। সেজন্য প্রীতি-পরমানন্দও লাভ করে না। তদ্ধেতু, অল্পশ্রুতের পাণ্ডিত্যপূর্ণ কথা অপালাপ হয়।</p>
<p class="bodytext">ভিক্ষুগণ, কী জন্য মৎসরীর ত্যাগপূর্ণ কথা বলার সময় অপালাপরূপে প্রতীয়মান হয়?</p>
<p class="bodytext">হে ভিক্ষুগণ, মৎসরী ত্যাগপূর্ণ কথা বলার সময় রাগান্বিত হয়, কুপিত হয়, বিক্ষুব্ধ হয়, অনমনীয় হয় এবং রাগ, দ্বেষ ও অসহায়তা প্রকাশ করে। তার কারণ কী? ভিক্ষুগণ, সে ত্যাগসম্পদ নিজের মধ্যে উপলব্ধি করে না। সে জন্য প্রীতি-পরমানন্দও লাভ করে না। তদ্ধেতু, মৎসরীর ত্যাগপূর্ণ কথা অপালাপ হয়। </p>
<p class="bodytext">ভিক্ষুগণ, কী জন্য দুষ্প্রাজ্ঞের প্রজ্ঞা কথা বলার সময় অপালাপরূপে প্রতীয়মান হয়?</p>
<p class="bodytext">ভিক্ষুগণ, দুষ্প্রাজ্ঞ ব্যক্তি প্রজ্ঞাকথা বলার সময় রাগান্বিত হয়, কুপিত হয়, বিক্ষুব্ধ হয়, অনমনীয় হয় এবং রাগ, দ্বেষ ও অসহায়তা প্রকাশ করে। তার কারণ কী? ভিক্ষুগণ, সে প্রজ্ঞাসম্পদ নিজের মধ্যে উপলব্ধি করে না। সে জন্য প্রীতি-পরমানন্দও লাভ করে না। তদ্ধেতু, দুষ্প্রাজ্ঞের প্রজ্ঞা কথা অপালাপ হয়। </p>
<p class="bodytext">৪. ভিক্ষুগণ, উপযুক্ত ব্যক্তি সম্মুখে আনীত হলে এই পঞ্চবিধ ব্যক্তির কথা অপালাপরূপে প্রতীয়মান হয়। </p>
<p class="bodytext">৫. ভিক্ষুগণ, উপযুক্ত ব্যক্তি সম্মুখে আনীত হলে এই পঞ্চবিধ ব্যক্তির কথা সু-আলাপরূপে প্রতীয়মান হয়। পঞ্চ কী কী?</p>
<p class="bodytext">৬. ভিক্ষুগণ, শ্রদ্ধাবানের শ্রদ্ধাকথা, সুশীলের শীলকথা, বহুশ্রুতের পাণ্ডিত্যপূর্ণ কথা, বদান্যের ত্যাগ কথা এবং প্রাজ্ঞের প্রজ্ঞাকথা সু-আলাপ হয় (সু-আলাপরূপে প্রতীয়মান হয়)।</p>
<p class="bodytext">৭. ভিক্ষুগণ, কী জন্য শ্রদ্ধাবানের শ্রদ্ধাকথা সু-আলাপরূপে প্রতীয়মান হয়?</p>
<p class="bodytext">ভিক্ষুগণ, শ্রদ্ধাবান শ্রদ্ধাকথা বলার সময় রাগান্বিত হয় না। কুপিত হয় না, বিক্ষুব্ধ হয় না, নমনীয় হয় এবং রাগ, দ্বেষ ও অসহায়তা প্রকাশ করে না। তার কারণ কী? ভিক্ষুগণ, সে শ্রদ্ধাসম্পদ নিজের মধ্যে উপলব্ধি করে। সেজন্য প্রীতি-পরমানন্দও লাভ করে। তদ্ধেতু, শ্রদ্ধাবানের শ্রদ্ধাকথা সু-আলাপ হয়।</p>
<p class="bodytext">কী জন্য ভিক্ষুগণ, সুশীলের শীলকথা বলার সময় সু-আলাপরূপে প্রতীয়মান হয়?</p>
<p class="bodytext">ভিক্ষুগণ, সুশীল ব্যক্তি শীলকথা বলার সময় রাগান্বিত হয় ন, কুপিত হয় না, বিক্ষুব্ধ হয় না, নমনীয় হয় এবং রাগ, দ্বেষ ও অসহায়তা প্রকাশ করে না। তার কারণ কী? ভিক্ষুগণ, সে শীলসম্পদ নিজের মধ্যে উপলব্ধি করে। সেজন্য প্রীতি-পরমানন্দও লাভ করে। তদ্ধেতু, সুশীলের শীলকথা সু-আলাপ হয়।</p>
<p class="bodytext">কী জন্য ভিক্ষুগণ, বহুশ্রুতের পাণ্ডিত্যপূর্ণ কথা বলার সময় সু-আলাপরূপে প্রতীয়মান হয়?</p>
<p class="bodytext">ভিক্ষুগণ, বহুশ্রুত ব্যক্তি পাণ্ডিত্যপূর্ণ কথা বলার সময় রাগান্বিত হয় না। কুপিত হয় না, বিক্ষুব্ধ হয় না, নমনীয় হয় এবং রাগ, দ্বেষ ও অসহায়তা প্রকাশ করে না। তার কারণ কী? ভিক্ষুগণ, সে শ্রুতিসম্পদ নিজের মধ্যে উপলব্ধি করে। সেজন্য প্রীতি-পরমানন্দও লাভ করে না। তদ্ধেতু, বহুশ্রুতের পাণ্ডিত্যপূর্ণ কথা সু-আলাপ হয়।</p>
<p class="bodytext">কী জন্য হে ভিক্ষুগণ, বদান্যের ত্যাগ পূর্ণ কথা বলার সময় সু-আলাপরূপে প্রতীয়মান হয়?</p>
<p class="bodytext">ভিক্ষুগণ, বদান্যজন ত্যাগপূর্ণ কথা বলার সময় রাগান্বিত হয় না, কুপিত হয় না, বিক্ষুব্ধ হয় না, নমনীয় হয় এবং রাগ, দ্বেষ ও অসহায়তা প্রকাশ করে না। তার কারণ কী? ভিক্ষুগণ, সে ত্যাগসম্পদ নিজের মধ্যে উপলব্ধি করে। সে জন্য প্রীতি-পরমানন্দও লাভ করে। তদ্ধেতু, বদান্যের ত্যাগপূর্ণ কথা সু-আলাপ হয়। </p>
<p class="bodytext">কী জন্য ভিক্ষুগণ, প্রাজ্ঞের প্রজ্ঞাকথা বলার সময় সু-আলাপরূপে প্রতীয়মান হয়?</p>
<p class="bodytext">ভিক্ষুগণ, প্রাজ্ঞজন প্রাজ্ঞোচিত কথা বলার সময় রাগান্বিত হয় না, কুপিত হয় না, বিক্ষুব্ধ হয় না, নমনীয় হয় এবং রাগ, দ্বেষ ও অসহায়তা প্রকাশ করে না। তার কারণ কী? ভিক্ষুগণ, সে প্রজ্ঞাসম্পদ নিজের মধ্যে উপলব্ধি করে। সে জন্য প্রীতি-পরমানন্দও লাভ করে। তদ্ধেতু, প্রাজ্ঞের প্রজ্ঞাকথা সু-আলাপ হয়। </p>
<p class="bodytext">৮. ভিক্ষুগণ, উপযুক্ত ব্যক্তি সম্মুখে আনীত হলে এই পঞ্চবিধ ব্যক্তির কথা সু-আলাপরূপে প্রতীয়মান হয়।”</p>
<p class="centered">অপালাপ সূত্র সমাপ্ত।</p>
<h3 class="subhead">৮. দৌর্মনস্য সূত্র</h3>
<p class="bodytext">১৫৮. “হে ভিক্ষুগণ, পঞ্চবিধ ধর্মে সমৃদ্ধ ভিক্ষুর দৌর্মনস্য উৎপন্ন হয়। পঞ্চ কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শ্রদ্ধাহীন হয়, দুঃশীল, অল্পশ্রুত, হীনবীর্য এবং দুষ্প্রাজ্ঞ হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষুর দৌর্মনস্য উৎপন্ন হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ ভিক্ষু বিশারদ হয়। পঞ্চ কী কী?</p>
<p class="bodytext">৪. এক্ষেত্রে ভিক্ষুগণ, ভিক্ষু শ্রদ্ধাবান হয়, শীলবান, বহুশ্রুত, আরব্ধবীর্য এবং প্রজ্ঞাবান হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু বিশারদ হয়।”</p>
<p class="centered">দৌর্মনস্য সূত্র সমাপ্ত।</p>
<h3 class="subhead">৯. উদায়ী সূত্র</h3>
<p class="bodytext">১৫৯.১. আমি এরূপ শুনেছি, একসময় ভগবান কৌশাম্বীর ঘোষিতারামে অবস্থান করছিলেন। সেই সময়ে আয়ুষ্মান আনন্দ উদায়ীকে<span class="ftnRef">[56]</span> মহতী গৃহী পরিষদের দ্বারা পরিবৃত হয়ে ধর্মদেশনায় রত হয়ে উপবিষ্ট দেখলেন। দেখে যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে এরূপ বললেন, “ভন্তে, আয়ুষ্মান উদায়ী মহতী গৃহী-পরিষদের দ্বারা পরিবৃত হয়ে ধর্মদেশনা করছে।”</p>
<p class="bodytext">২. “হে আনন্দ, অপরকে ধর্মদেশনা করা সহজসাধ্য নহে। আনন্দ, অপরকে ধর্মদেশনাকালে পাঁচটি ধর্ম নিজের মধ্যে উপস্থাপিত করেই অপরকে ধর্মদেশনা করা উচিত। পঞ্চ কী কী?</p>
<p class="bodytext">৩. ‘আনুপূর্বিক কথা বলব’-এরূপে অপরকে ধর্মদেশনা করা উচিত।</p>
<p class="bodytext">‘অর্থের কারণদর্শী কথা বলব’-এরূপে অপরকে ধর্মদেশনা করা উচিত।</p>
<p class="bodytext">‘অনুকম্পাপূর্বক কথা বলব’-এরূপে অপরকে ধর্মদেশনা করা উচিত।</p>
<p class="bodytext">‘নিঃস্বার্থপূর্ণ কথা বলব’-এরূপে অপরকে ধর্মদেশনা করা উচিত।</p>
<p class="bodytext">‘আত্ম ও পরকে মর্মাঘাত না দিয়ে কথা বলব’-এরূপে অপরকে ধর্মদেশনা করা উচিত। আনন্দ, সত্যিই অপরকে ধর্মদেশনা করা সহজ নয়।</p>
<p class="bodytext">৪. আনন্দ, অপরকে ধর্মদেশনাকালে এই পঞ্চবিধ ধর্ম নিজের মধ্যে উপস্থাপিত করেই অপরকে ধর্মদেশনা করা উচিত।”</p>
<p class="centered">উদায়ী সূত্র সমাপ্ত।</p>
<h3 class="subhead">১০. দুর্দমনীয় সূত্র</h3>
<p class="bodytext">১৬০.১. “হে ভিক্ষুগণ, পঞ্চবিধ উৎপন্ন বিষয় দমন করা দুরূহ। পঞ্চ কী কী?</p>
<p class="bodytext">২. উৎপন্ন রাগ দমন করা দুরূহ, উৎপন্ন দ্বেষ দমন করা দুরূহ, উৎপন্ন মোহ দমন করা দুরূহ, উৎপন্ন কথনেচ্ছা দমন করা দুরূহ এবং ভ্রমণ চিত্ত দমন করা দুরূহ। ভিক্ষুগণ, এই পাঁচ প্রকার উৎপন্ন বিষয় দমন করা দুরূহ।”</p>
<p class="centered">দুর্দমনীয় সূত্র সমাপ্ত।</p>
<p class="centered">সদ্ধর্ম বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">তিন সম্যক পথ, আর সদ্ধর্মসমোহ ত্রয়ী;</p>
<p class="gatha">অপালাপ, দৌর্মনস্য আর সূত্র উদায়ী,</p>
<p class="gatha">দুর্দমনীয়সহ দশ সূত্র হলো উল্লেখিত;</p>
<p class="gatha">সদ্ধর্ম বর্গ তাই হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৭) ২. আঘাত বর্গ</h1>
<div class="chaptxt">
<h3 class="subhead">১. প্রথম আঘাত অপসারণ সূত্র</h3>
<p class="bodytext">১৬১.১. “হে ভিক্ষুগণ, আঘাত অপসৃত করার জন্য পঞ্চবিধ উপায় আছে। যদ্বারা ভিক্ষুর উৎপন্ন আঘাত সম্পূর্ণরূপে অপসারণ করা উচিত। পঞ্চ কী কী?</p>
<p class="bodytext">২. ভিক্ষুগণ, যদি কোনো পুদ্গলের নিকট আঘাত উৎপন্ন হয়, তাহলে সেই ব্যক্তির মৈত্রী অনুশীলন করা উচিত। এরূপে তার মধ্যে উৎপন্ন আঘাত অপসারণ করা উচিত।</p>
<p class="bodytext">ভিক্ষুগণ, যদি কোনো পুদ্গলের নিকট আঘাত উৎপন্ন হয়, তাহলে সেই ব্যক্তির করুণা অনুশীলন করা উচিত। এরূপে তার মধ্যে উৎপন্ন আঘাত অপসারণ করা উচিত। </p>
<p class="bodytext">ভিক্ষুগণ, কোনো পুদ্গলের নিকট আঘাত উৎপন্ন হলে সেই ব্যক্তির মুদিতা অনুশীলন করা উচিত। এরূপে তার মধ্যে উৎপন্ন আঘাত অপসারণ করা উচিত।</p>
<p class="bodytext">ভিক্ষুগণ, যদি কোনো পুদ্গলের নিকট আঘাত উৎপন্ন হয়, তাহলে সেই ব্যক্তির উপেক্ষা অনুশীলন করা উচিত। এরূপে তার মধ্যে উৎপন্ন আঘাত অপসারণ করা উচিত।</p>
<p class="bodytext">ভিক্ষুগণ, যদি কোনো পুদ্গলের নিকট আঘাত উৎপন্ন হয়, তাহলে সেই ব্যক্তির তৎ বিষয়ে অস্মৃতি-অমনস্কারে আবিষ্ট হওয়া উচিত। এরূপে তার মধ্যে উৎপন্ন আঘাত অপসারণ করা উচিত।</p>
<p class="bodytext">ভিক্ষুগণ, কোনো পুদ্গলের নিকট আঘাত উৎপন্ন হলে সেই ব্যক্তির কর্মের স্বকীয়তার প্রতি মনোযোগ স্থাপন করা উচিত। যথা : ‘এই আয়ুষ্মান স্বকীয় কর্মাধীন, স্ব-কর্মই পরিণতির জন্য দায়ী; কর্মই আদি কারণ (যোনি), কর্মই বন্ধু, কর্মই প্রতিসরণ, সে কল্যাণ বা পাপ যেই কর্মই করবে, সে তারই উত্তরাধিকারী হবে।’ এরূপে, তার মধ্যে উৎপন্ন আঘাত অপসারণ করা উচিত। ভিক্ষুগণ, আঘাত অপসৃত করার জন্য এই পঞ্চবিধ উপায় আছে।”</p>
<p class="centered">প্রথম আঘাত অপসারণ সূত্র সমাপ্ত।</p>
<h3 class="subhead">২. দ্বিতীয় আঘাত অপসারণ সূত্র</h3>
<p class="bodytext">১৬২.১. তথায় আয়ুষ্মান সারিপুত্র ভিক্ষুদের ‘আবুসো ভিক্ষুগণ,’ বলে আহ্বান করলেন। ‘হ্যাঁ বন্ধু’ বলে সেই ভিক্ষুরা আয়ুষ্মান সারিপুত্রকে প্রত্যুত্তর প্রদান করলেন। অতঃপর আয়ুষ্মান সারিপুত্র এরূপ বললেন :</p>
<p class="bodytext">২. হে আবুসোগণ, আঘাত অপসৃত করার জন্য পাঁচ প্রকার উপায় আছে। পঞ্চ কী কী?</p>
<p class="bodytext">৩. এক্ষেত্রে, আবুসোগণ, কোনো কোনো পুদ্গল কায়িক দিকে অপরিশুদ্ধ কিন্তু বাচনিক দিকে পরিশুদ্ধ। এরূপে, আবুসোগণ, সেই ব্যক্তির উৎপন্ন আঘাত অপসৃত করা উচিত।</p>
<p class="bodytext">এক্ষেত্রে, আবুসোগণ, কোনো কোনো পুদ্গল বাচনিক দিকে অপরিশুদ্ধ কিন্তু কায়িক দিকে পরিশুদ্ধ। এরূপে, আবুসোগণ, সেই ব্যক্তির উৎপন্ন আঘাত অপসৃত করা উচিত।</p>
<p class="bodytext">এক্ষেত্রে, আবুসোগণ, কোনো কোনো পুদ্গল কায়িক দিকে ও বাচনিক দিকে অপরিশুদ্ধ হয়। কিন্তু যথাসময়ে চিত্তের নির্মলতা ও প্রসাদভাব লাভ করে। এরূপে, আবুসোগণ, সেই ব্যক্তির উৎপন্ন আঘাত অপসৃত করা উচিত।</p>
<p class="bodytext">এক্ষেত্রে, আবুসোগণ, কোনো কোনো পুদ্গল কায়িক দিকে ও বাচনিক দিকে অপরিশুদ্ধ হয়। এবং যথাসময়ে চিত্তের নির্মলতা ও প্রসাদভাব লাভ করে না। এরূপে, আবুসোগণ, সেই ব্যক্তির উৎপন্ন আঘাত অপসৃত করা উচিত।</p>
<p class="bodytext">এক্ষেত্রে, আবুসোগণ, কোনো কোনো পুদ্গল কায়িক দিকে ও বাচনিক দিকে পরিশুদ্ধ হয় এবং যথাসময়ে চিত্তের নির্মলতা ও প্রসাদভাবও লাভ করে। এরূপে, আবুসোগণ, সেই ব্যক্তির উৎপন্ন আঘাত অপসৃত করা উচিত।</p>
<p class="bodytext">৪. তথায়, আবুসোগণ, যে পুদ্গল কায়িক দিকে অপরিশুদ্ধ কিন্তু বাচনিক দিকে পরিশুদ্ধ; তার কিরূপে উৎপন্ন আঘাত অপসৃত করা উচিত?</p>
<p class="bodytext">যেমন, আবুসোগণ, পাংশুকূলিক ভিক্ষু পথমধ্যে জীর্ণবস্ত্র দেখে তা বাম পায়ের দ্বারা চেপে ধরে ডান পায়ের মাধ্যমে বিস্তার করে। তাতে যা ব্যবহারের যোগ্য তা সে গ্রহণ করে প্রস্থান করে। ঠিক এরূপেই, আবুসোগণ, যে ব্যক্তি কায়িক দিকে অপরিশুদ্ধ কিন্তু বাচনিক দিকে পরিশুদ্ধ; তার কায়িক দিক অপরিশুদ্ধতার দরুন সেই সময়ে মনযোগ দেয়া অকর্তব্য। কিন্তু বাচনিক দিকে পরিশুদ্ধ তার দরুন সেই সময়ে মনযোগ দেয়া কর্তব্য। এরূপে সেই পুদ্গলের আঘাত অপসৃত করা উচিত। </p>
<p class="bodytext">তথায় আবুসোগণ, যে পুদ্গল বাচনিক দিকে অপরিশুদ্ধ কিন্তু কায়িক দিকে পরিশুদ্ধ; তার কিরূপে উৎপন্ন আঘাত অপসৃত করা উচিত?</p>
<p class="bodytext">যেমন, আবুসোগণ, শৈবাল ও জলজ উদ্ভিদে আবৃত পুষ্কুরিনী। তথায়, ঘর্মাক্ত, গরমে পীড়িত, ক্লান্ত, তৃষিত, পিপাসিত ব্যক্তি আগমন করে। সে সেই পুষ্কুরিণীতে অবগাহণ করে উভয় হস্তে শৈবাল ও জলজ উদ্ভিদ এদিক-সেদিক সরিয়ে দিয়ে অঞ্জলিপূর্ণ জল পান করে প্রস্থান করে। ঠিক এরূপেই, আবুসোগণ, যে ব্যক্তি বাচনিক দিকে অপরিশুদ্ধ কিন্তু কায়িক দিকে পরিশুদ্ধ; তার বাচনিক দিক অপরিশুদ্ধতার দরুন সেই সময়ে মনযোগ দেয়া অকর্তব্য। কিন্তু কায়িক দিক পরিশুদ্ধতার দরুন সেই সময়ে মনযোগ দেয়া কর্তব্য। এরূপে সেই পুদ্গলের আঘাত অপসৃত করা উচিত।</p>
<p class="bodytext">তথায়, আবুসোগণ, যে পুদ্গল কায়িক ও বাচনিক দিকে অপরিশুদ্ধ কিন্তু যথাসময়ে চিত্তের নির্মলতা ও প্রসাদভাব লাভ করে। তার কিরূপে উৎপন্ন আঘাত অপসৃত করা উচিত?</p>
<p class="bodytext">যেমন, আবুসোগণ, গরুর পাদচিহ্নে সামান্য জল। তথায়, ঘর্মাক্ত, গরমে পীড়িত, ক্লান্ত, তৃষিত, পিপাসিত ব্যক্তি আগমন করলে তার এরূপ চিন্তার উদয় হয়, ‘এখানে গরুর পাদচিহ্নে সামান্য জল আছে। যদি আমি অঞ্জলি বা পাত্র দ্বারা তা পান করি তাহলে বিলোড়ন ও নাড়ানোর দরুন তা পানের অযোগ্যই করব। সেহেতু, নিশ্চয়ই আমি হাত-পা পশুর ভঙ্গিমায় করে গরুর জল পানের ন্যায় জল পান করে প্রস্থান করব।’ সে হাত-পা পশুর ভঙ্গিমায় করে গরুর জল পানের ন্যায় জল পান করে প্রস্থান করে। ঠিক তদ্রূপ, আবুসোগণ, যে পুদ্গল কায়িক ও বাচনিক দিকে অপরিশুদ্ধ কিন্তু যথাসময়ে চিত্তের নির্মলতা ও প্রসাদভাব লাভ করে, তার কায়িক দিক অপরিশুদ্ধতার দরুন সেই সময়ে মনযোগ দেয়া অকর্তব্য। এমনকি বাচনিক দিক অপরিশুদ্ধতার দরুন সেই সময়ে মনযোগ দেয়া অকর্তব্য। কিন্তু যথাসময়ে চিত্তের নির্মলতা ও প্রসাদভাব অর্জনহেতু সেই সময়েই তার মনোযোগ দেয়া কর্তব্য। এরূপে, সেই পুদ্গলের আঘাত অপসৃত করা উচিত।</p>
<p class="bodytext">তথায় আবুসোগণ, যে পুদ্গল কায়িক ও বাচনিক দিকে অপরিশুদ্ধ এবং যথাসময়েও চিত্তের নির্মলতা ও প্রসাদভাব লাভ করে না; তার কিরূপে উৎপন্ন আঘাত অপসারণ করা উচিত? </p>
<p class="bodytext">যেমন, আবুসোগণ, দীর্ঘপথে গমনকারী অসুস্থ, দুঃখিত ও পীড়িত ব্যক্তি যার সম্মুখে ও পশ্চাতে অবস্থিত গ্রামও বহুদূরে। সে উপযুক্ত ভোজন, ভৈষজ্য, সেবক এবং গ্রাম-নায়কও লাভ করে না। তথায় দীর্ঘপথ গমনকারী অন্যতর ব্যক্তি যদি তাকে দেখে তার প্রতি এরূপে করুণা, সমবেদনা, অনুকম্পা জাগ্রত করে যে ‘অহো! সত্যিই এই ব্যক্তির উপযুক্ত ভোজন, ভৈষজ্য, যোগ্য সেবক ও গ্রাম-নায়ক লাভ করা উচিত। তার কারণ কী? কারণ, যাতে এই ব্যক্তি এখানে দুঃখ-দুর্দশা প্রাপ্ত না হয়!’ ঠিক তদ্রূপই, আবুসোগণ, যে পুদ্গল কায়িক ও বাচনিক দিকে অপরিশুদ্ধ এবং যথাসময়ে চিত্তের নির্মলতা ও প্রসাদভাব লাভ করে না; আবুসোগণ, সত্যিই এ জাতীয় ব্যক্তির প্রতি এরূপে করুণা, সমবেদনা ও অনুকম্পা জাগ্রত করা উচিত যে ‘অহো! সত্যিই এই আয়ুষ্মান কায়-দুশ্চরিত্র ত্যাগ করে কায়-সুচরিত্র অনুশীলন করুক, বাচনিক দুশ্চরিত্র ত্যাগ করে বাচনিক সুচরিত্র অনুশীলন করুক, মনোদুশ্চরিত্র ত্যাগ করে মনোসুচরিত্র অনুশীলন করুক।’ তার কারণ কী? কারণ, যাতে এই আয়ুষ্মান কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন না হয়! এরূপে সেই পুদ্গলের আঘাত অপসৃত করা উচিত।</p>
<p class="bodytext">তথায়, আবুসোগণ, যে পুদ্গল কায়িক ও বাচনিক দিকে পরিশুদ্ধ এবং যথাসময়েও চিত্তের নির্মলতা ও প্রসাদভাব লাভ করে; তার কিরূপে উৎপন্ন আঘাত অপসারণ করা উচিত?</p>
<p class="bodytext">যেমন, আবুসোগণ, নির্মল, মনোরম, শীতল, বিশুদ্ধ জলসম্পন্ন পুস্কুরিণী, যাতে মনোজ্ঞ বিশ্রামস্থল আছে এবং নানাবৃক্ষে আবৃত। তথায়, ঘর্মাক্ত, গরমে পীড়িত, ক্লান্ত, তৃষিত, পিপাসিত ব্যক্তি আগমন করলে সে সেই পুস্কুরিণীতে অবগাহণপূর্বক স্নান করে, জল পান করে উত্থিত হয়ে তথায়ই বৃক্ষছায়ায় উপবেশনপূর্বক শয়ন করে।</p>
<p class="bodytext">এরূপে, আবুসোগণ, যে পুদ্গল কায়িক ও বাচনিক দিকে পরিশুদ্ধ এবং যথাসময়ে চিত্তের নির্মলতা ও প্রসাদভাব লাভ করে; তার কায়িক দিক পরিশুদ্ধতার দরুন সেই সময়ে মনযোগ দেয়া কর্তব্য। তার বাচনিক দিক পরিশুদ্ধতার দরুন সেই সময়ে মনোযোগ দেয়া কর্তব্য এবং যথাসময়ে চিত্তের নির্মলতা ও প্রসাদভাব অর্জনহেতু সেই সময়ে মনোযোগ দেয়া কর্তব্য।</p>
<p class="bodytext">এরূপে সেই পুদ্গলের আঘাত অপসৃত করা উচিত। আবুসোগণ, সম্পূর্ণরূপে প্রশান্ত পুদ্গলের চিত্ত নির্মল হয়।</p>
<p class="bodytext">৫. হে ভিক্ষুগণ, এই পঞ্চবিধ আঘাত অপসৃত করণের উপায়, যদ্বারা ভিক্ষুর নিকট উৎপন্ন আঘাত সর্বতোভাবে অপসৃত করা উচিত।”</p>
<p class="centered">দ্বিতীয় আঘাত অপসারণ সূত্র সমাপ্ত।</p>
<h3 class="subhead">৩. আলোচনা সূত্র</h3>
<p class="bodytext">১৬৩.১. তথায় আয়ুষ্মান সারিপুত্র ভিক্ষুদের ‘হে আবুসোগণ’ বলে আহ্বান করলেন। ‘হ্যাঁ বন্ধু’ বলে সেই ভিক্ষুরা আয়ুষ্মান সারিপুত্রকে প্রত্যুত্তর দিলেন। অতঃপর আয়ুষ্মান সারিপুত্র ভন্তে এরূপ বললেন :</p>
<p class="bodytext">২. এক্ষেত্রে, হে ভিক্ষুগণ, ভিক্ষু নিজে শীলসম্পন্ন হয় এবং শীলসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে সমাধিসম্পন্ন হয় এবং সমাধিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে প্রজ্ঞাসম্পন্ন হয় এবং প্রজ্ঞাসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তিসম্পন্ন হয় এবং বিমুক্তিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তি-জ্ঞানদর্শনসম্পন্ন হয় এবং বিমুক্তি-জ্ঞানদর্শনরূপ কথার দ্বারা জিজ্ঞাসিত প্রশ্ন ব্যাখ্যা করে। ভিক্ষুগণ, এই পঞ্চ ধর্মে সমৃদ্ধ ভিক্ষু সব্রহ্মচারীদের উত্তম কথা বলার উপযুক্ত।”</p>
<p class="centered">আলোচনা সূত্র সমাপ্ত।</p>
<h3 class="subhead">৪. সাজীব সূত্র</h3>
<p class="bodytext">১৬৪.১. তথায় আয়ুষ্মান সারিপুত্র ভিক্ষুদের ‘হে আবুসোগণ’ বলে আহ্বান করলেন। ‘হ্যাঁ বন্ধু’-বলে সেই ভিক্ষুরা আয়ুষ্মান সারিপুত্রকে প্রত্যুত্তর দিলেন। অতঃপর আয়ুষ্মান সারিপুত্র ভন্তে এরূপ বললেন :</p>
<p class="bodytext">২. “এক্ষেত্রে ভিক্ষুগণ, ভিক্ষু নিজে শীলসম্পন্ন হয় এবং শীলসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে সমাধিসম্পন্ন হয় এবং সমাধিসম্পদরূপ কথার দ্বারা উপস্থিত প্রশ্ন ব্যাখ্যা করে। সে নিজে প্রজ্ঞাসম্পন্ন হয় এবং প্রজ্ঞাসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তিসম্পন্ন হয় এবং বিমুক্তিসম্পদরূপ কথার দ্বারা জিজ্ঞাসিত প্রশ্ন ব্যাখ্যা করে। সে নিজে বিমুক্তি-জ্ঞানদর্শনসম্পন্ন হয় এবং বিমুক্তি-জ্ঞানদর্শনরূপ কথার দ্বারা জিজ্ঞাসিত প্রশ্ন ব্যাখ্যা করে। ভিক্ষুগণ, এই পঞ্চবিধ ধর্মে সমৃদ্ধ ভিক্ষু সব্রহ্মচারীদের নিকট একটি প্রকৃষ্ট উদাহরণ।”</p>
<p class="centered">সাজীব সূত্র সমাপ্ত।</p>
<h3 class="subhead">৫. প্রশ্ন-জিজ্ঞাসা সূত্র</h3>
<p class="bodytext">১৬৫.১. তথায় আয়ুষ্মান সারিপুত্র ভিক্ষুদের ‘হে আবুসোগণ’ বলে আহ্বান করলেন। ‘হ্যাঁ বন্ধু’ বলে সেই ভিক্ষুরা আয়ুষ্মান সারিপুত্রকে প্রত্যুত্তর দিলেন। অতঃপর আয়ুষ্মান সারিপুত্র ভন্তে এরূপ বললেন :</p>
<p class="bodytext">২. “হে আবুসোগণ, যে কেউ অপরকে প্রশ্ন জিজ্ঞাসা করলে সে পঞ্চবিধ বিষয়ের একটি বা অন্যটি দ্বারাই প্রশ্ন করবে। পঞ্চ কী কী?</p>
<p class="bodytext">৩. কেউ কেউ মূর্খ ও মোহগ্রস্ত হয়ে অপরকে প্রশ্ন জিজ্ঞাসা করে, পাপেচ্ছা ও ইচ্ছালোলুপ হয়ে অপরকে প্রশ্ন জিজ্ঞাসা করে, অবজ্ঞাপূর্বক অপরকে প্রশ্ন জিজ্ঞাসা করে, জ্ঞানতৃষ্ণ বা জানার জন্য আগ্রহী হয়ে অপরকে প্রশ্ন জিজ্ঞাসা করে এবং কেউ কেউ সন্দিগ্ধ হয়ে অপরকে প্রশ্ন জিজ্ঞাসা করে; যথা : ‘যদি আমার দ্বারা প্রশ্ন জিজ্ঞাসিত হয়ে কেউ যথার্থ ব্যাখ্যা করে তাহলে তা উত্তম। আর যদি আমার প্রশ্ন জিজ্ঞাসিত হয়ে অযথার্থ ব্যাখ্যা করে তাহলে আমিই যথার্থ বিষয় ব্যাখ্যা করব।</p>
<p class="bodytext">৪. আবুসোগণ, যে কেউ অপরকে প্রশ্ন জিজ্ঞাসা করলে সে এই পঞ্চবিধ বিষয়ের একটি বা অন্যটি দ্বারাই প্রশ্ন করবে। আমিও আবুসোগণ, এরূপ চিত্তে অপরকে প্রশ্ন জিজ্ঞাসা করি, ‘যদি আমার দ্বারা প্রশ্ন জিজ্ঞাসিত হয়ে অযথার্থ ব্যাখ্যা করে তাহলে আমিই যথার্থ বিষয় ব্যাখ্যা করব।’”</p>
<p class="centered">প্রশ্ন-জিজ্ঞাসা সূত্র সমাপ্ত।</p>
<h3 class="subhead">৬. নিরোধ সূত্র</h3>
<p class="bodytext">১৬৬. ১. তথায় আয়ুষ্মান সারিপুত্র ভিক্ষুদের ‘হে আবুসোগণ’ বলে আহ্বান করলেন। ‘হ্যাঁ বন্ধু’ বলে সেই ভিক্ষুরা আয়ুষ্মান সারিপুত্রকে প্রত্যুত্তর দিলেন। অতঃপর আয়ুষ্মান সারিপুত্র ভন্তে এরূপ বললেন :</p>
<p class="bodytext">২. “এক্ষেত্রে, আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।</p>
<p class="bodytext">৩. এরূপ উক্ত হলে আয়ুষ্মান উদায়ী আয়ুষ্মান সারিপুত্রকে এরূপ বললেন, “ইহার কোনো কারণ নাই, হে বন্ধু সারিপুত্র, এরূপ অবকাশ নাই যে, সেই ভিক্ষু কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">দ্বিতীয়বারও আয়ুষ্মান সারিপুত্র ভিক্ষুদের আহ্বান করে বললেন, “এক্ষেত্রে, আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।”</p>
<p class="bodytext">দ্বিতীয়বারও আয়ুষ্মান উদায়ী আয়ুষ্মান সারিপুত্রকে এরূপ বললেন :</p>
<p class="bodytext">“ইহার কোনো কারণ নাই, বন্ধু সারিপুত্র, এরূপ অবকাশ নাই যে, সেই ভিক্ষু কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">তৃতীয়বারও আয়ুষ্মান সারিপুত্র ভিক্ষুদের আহ্বান করে বললেন :</p>
<p class="bodytext">“এক্ষেত্রে, আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।”</p>
<p class="bodytext">তৃতীয়বারও আয়ুষ্মান উদায়ী আয়ুষ্মান সারিপুত্রকে এরূপ বললেন :</p>
<p class="bodytext">“ইহার কোনো কারণ নাই, বন্ধু সারিপুত্র, এরূপ অবকাশ নাই যে সেই ভিক্ষু কবলীকৃত আহার ভৰ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">৪. অতঃপর আয়ুষ্মান সারিপুত্রের এরূপ চিন্তার উদ্রেক হলো, ‘তিনবার পর্যন্ত আয়ুষ্মান উদায়ী আমার কথা প্রত্যাখ্যান করল। এবং অন্য কোনো ভিক্ষুও আমার কথা অনুমোদন করে নাই। তাহলে, নিশ্চয়ই আমি ভগবানের সন্নিকটে গমন করি।’ অতঃপর আয়ুষ্মান সারিপুত্র যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপাশে উপবিষ্ট আয়ুষ্মান সারিপুত্র ভিক্ষুদের আহ্বান করে বললেন :</p>
<p class="bodytext">৫. “এক্ষেত্রে, হে আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহার ভৰ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।</p>
<p class="bodytext">৬. এরূপ উক্ত হলে আয়ুষ্মান উদায়ী আয়ুষ্মান সারিপুত্রকে এরূপ বললেন, “ইহার কোনো কারণ নাই, বন্ধু সারিপুত্র, এরূপ অবকাশ নাই যে, সেই ভিক্ষু কবলীকৃত আহার ভৰ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">দ্বিতীয়বারও আয়ুষ্মান সারিপুত্র ভিক্ষুদের আহ্বান করে বললেন, “এক্ষেত্রে, আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।”</p>
<p class="bodytext">দ্বিতীয়বারও আয়ুষ্মান উদায়ী আয়ুষ্মান সারিপুত্রকে এরূপ বললেন, “ইহার কোনো কারণ নাই, বন্ধু সারিপুত্র, এরূপ অবকাশ নাই যে সেই ভিক্ষু কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">তৃতীয়বারও আয়ুষ্মান সারিপুত্র ভিক্ষুদের আহ্বান করে বললেন, “এক্ষেত্রে, আবুসোগণ, ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।”</p>
<p class="bodytext">তৃতীয়বারও আয়ুষ্মান উদায়ী আয়ুষ্মান সারিপুত্রকে এরূপ বললেন, “ইহার কোনো কারণ নাই, বন্ধু সারিপুত্র, এরূপ অবকাশ নাই যে সেই ভিক্ষু কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধে নিবিষ্ট হয় ও জাগ্রত হয়। এরূপ কারণ বিদ্যমান নাই।”</p>
<p class="bodytext">৭. অতঃপর সারিপুত্র এরূপ চিন্তার উদ্রেক হলো, “ভগবানের সম্মুখেই আমাকে আয়ুষ্মান উদায়ী তিনবার প্রত্যাখ্যান করল এবং অন্য কোনো ভিক্ষুও আমাকে অনুমোদন করে নাই। তাহলে নিশ্চয়ই আমার পক্ষে মৌনাবলম্বন উত্তম হয়।” অতঃপর আয়ুষ্মান সারিপুত্র মৌন হলেন।</p>
<p class="bodytext">৮. অনন্তর ভগবান উদায়ীকে আহ্বান করে বললেন, “হে উদায়ী, তুমি মনোময় কায়ধারীকে কিরূপে অনুধাবন কর?”</p>
<p class="bodytext">“ভন্তে, সেই দেবতারা অরূপী-সংজ্ঞাময়।”</p>
<p class="bodytext">“উদায়ী, মূর্খের অপাণ্ডিত্যপূর্ণ আলাপের ন্যায় তুমি কী কারণে তা আলাপযোগ্য বলে মনে করছ?”</p>
<p class="bodytext">অতঃপর ভগবান আয়ুষ্মান আনন্দকে আহ্বান করে বললেন :</p>
<p class="bodytext">“হে আনন্দ, ইহা কী সম্ভব যে একজন স্থবিরকে নিগৃহীত হতে দেখে তুমি উপেক্ষাভাব প্রদর্শন করবে? সত্যিই আনন্দ, উৎপীড়িত স্থবির ভিক্ষুর দুঃখ হতে করুণা উৎপন্ন হয় না।”</p>
<p class="bodytext">অতঃপর ভগবান ভিক্ষুদের আহ্বান করে বললেন :</p>
<p class="bodytext">“হে ভিক্ষুগণ, এক্ষেত্রে ভিক্ষু শীলবান, সমাধিসম্পন্ন, প্রজ্ঞাবান এবং সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান। ইহজীবনেই অন্য আরাধ্য বিষয় (অর্হত্ত্বফল) লাভ না করে কবলীকৃত আহারভক্ষ্য দেবতাদের সাহচর্য অতিক্রমপূর্বক অন্যতর মনোময় কায়ে উৎপন্ন হয়; যদি সে সংজ্ঞাবেদয়িত নিরোধ-সমাপত্তিতে নিবিষ্ট হয় এবং জাগ্রত হয়। এরূপ কারণ বিদ্যমান।” ভগবান ইহা বললেন। এরূপ বলে সুগত আসন হতে উঠে বিহারে প্রবেশ করলেন।</p>
<p class="bodytext">৯. অনন্তর আয়ুষ্মান আনন্দ ভগবানের প্রস্থানের অনতিবিলম্বে যেখানে আয়ুষ্মান উপবান<span class="ftnRef">[57]</span> সেখানে উপস্থিত হলেন। উপস্থিত হয়ে আয়ুষ্মান উপবানকে এরূপ বললেন :</p>
<p class="bodytext">“এখানে, হে আবুসো উপবান, কিছু ভিক্ষু স্থবির ভিক্ষুদের উৎপীড়িত করেছে। এবং আমরাও প্রতিবাদ জানাই নাই। আবুসো উপবান, যদি ভগবান সায়াহ্নকালে ধ্যান হতে উত্থিত হয়ে সেই সম্বন্ধে আয়ুষ্মান উপবানের নিকট কিছু বলেন তাহলে তা আশ্চর্যের কারণ হবে না। ইতোমধ্যে আমাদের মধ্যে দুঃখ-দৌর্মনস্য আগত হয়েছে।”</p>
<p class="bodytext">১০. অতঃপর ভগবান সায়াহ্নকালে ধ্যান হতে উত্থিত হয়ে যেখানে উপস্থানশালা সেখানে উপস্থিত হলেন। উপস্থিত হয়ে প্রজ্ঞাপ্ত আসনে উপবেশন করলেন। উপবিষ্ট হয়ে ভগবান আয়ুষ্মান উপবানকে বললেন :</p>
<p class="bodytext">“হে উপবান, কত প্রকার ধর্মে সমৃদ্ধ স্থবির ভিক্ষু সব্রহ্মচারীদের প্রিয়, মনোজ্ঞ, গৌরবনীয় এবং শ্রদ্ধার যোগ্য হয়?”</p>
<p class="bodytext">“ভন্তে, পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। পঞ্চ কী কী? এক্ষেত্রে, ভন্তে, স্থবির ভিক্ষু শীলবান হয়, প্রাতিমোক্ষ সংবরে সংযত, আচার-গোচরসম্পন্ন, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে, সেরূপ বহু ধর্মোপদেশ তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি (দর্শন) দ্বারা উত্তমরূপে প্রতিবিদ্ধ হয়। সে কল্যাণভাষী ও আন্তরিকভাবে আলোচনা করে। বাচনিক শিষ্টতায়, স্পষ্ট উচ্চারণে, পরিষ্কার কন্ঠে এবং অর্থের উপস্থাপনায় সে সমন্নাগত হয়। সে ইহজীবনে সুখবিহারস্বরূপ অভিচিত্তাশ্রিত চতুর্বিধ ধ্যানের যথেচ্ছালাভী, অনায়াসলাভী, অক্লেশলাভী হয়। এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে, অধিগত করে অবস্থান করে। ভন্তে, এই পঞ্চবিধ ধর্মে সমৃদ্ধ স্থবির ভিক্ষু সব্রহ্মচারীদের প্রিয়, মনোজ্ঞ, গৌরবনীয় এবং শ্রদ্ধার যোগ্য হয়।”</p>
<p class="bodytext">“উত্তম, উপবান, উত্তম, হে উপবান, এই পঞ্চবিধ ধর্মে সমৃদ্ধ স্থবির সব্রহ্মচারীদের প্রিয়, মনোজ্ঞ, গৌরবনীয় এবং শ্রদ্ধার যোগ্য হয়। উপবান, এই পঞ্চবিধ ধর্ম যদি স্থবির ভিক্ষুর নিকট বিদ্যমান না থাকে, তাহলে তার ভগ্নদন্ত, পলিত্য (পক্কচুল), কুঞ্চিত চর্মের জন্য সব্রহ্মচারীরা তাকে সম্মান করবে না, গৌরব করবে না, মান্য করবে না এবং পূজাও করবে না। কিন্তু যখন হতে উপবান, এই পঞ্চবিধ ধর্ম স্থবির ভিক্ষুর নিকট বিদ্যমান হয়, তখন হতে তাকে সব্রহ্মচারীর সম্মান করে, গৌরব করে, মান্য করে, পূজা করে।”</p>
<p class="centered">নিরোধ সূত্র সমাপ্ত।</p>
<h3 class="subhead">৭. দোষারোপ সূত্র</h3>
<p class="bodytext">১৬৭.১. তথায় আয়ুষ্মান সারিপুত্র ভিক্ষুদের আহ্বান করে বললেন, “হে আবুসোগণ, অপরকে উপদেশ বা দোষারোপ করতে ইচ্ছুক উপদেশ দানকারী ভিক্ষুর নিজের মধ্যে পঞ্চ ধর্ম উপস্থাপিত করেই অপরকে উপদেশ দেয়া উচিত। পঞ্চ কী কী?</p>
<p class="bodytext">২. কালে বা যথাসময়ে বলব অসময়ে নয়, সত্য বলব অসত্য নহে, কোমল স্বরে বলব কর্কশ স্বরে নয়, অর্থসংহিত (অর্থযুক্ত) কথা বলব অনর্থসংহিত কথা নহে এবং মৈত্রীচিত্তে বলব দ্বেষচিত্তে নহে। আবুসোগণ, অপরকে উপদেশ দান করতে ইচ্ছুক উপদেশদানকারী ভিক্ষুর নিজের মধ্যে এই পঞ্চ ধর্ম উপস্থাপিত করেই অপরকে উপদেশ দেয়া উচিত।</p>
<p class="bodytext">৩. আবুসোগণ, এস্থলে আমি কোনো কোনো ব্যক্তিকে দেখি যারা অসময়ে উপদেশ বা দোষারোপ করে সময়ে দোষারোপ করে না, অসত্য বা যা ঘটে নাই তা বলে কিন্তু যা সত্য বা যা ঘটেছে তা বলে না, কর্কশ স্বরে বলে কোমল স্বরে বলে না, অনর্থসংহিত কথা বলে কিন্তু অর্থযুক্ত কথা বলে না, দ্বেষচিত্তে বলে মৈত্রীচিত্তে নহে।</p>
<p class="bodytext">আবুসোগণ, অধর্মত অভিযুক্ত ভিক্ষুর পাঁচ প্রকারে অমনস্তাপ আনয়ন করা কর্তব্য-(তার এরূপ চিন্তা করা উচিত) ‘এই আয়ুষ্মান অসময়ে অভিযুক্ত করেছেন সময়ে নহে, সেহেতু অনুশোচনা করা নিষ্প্রয়োজন; এই আয়ুষ্মান অসত্যই বলেছেন সত্য নহে, সেহেতু অনুশোচনা করা নিষ্প্রয়োজন; এই আয়ুষ্মান কর্কশ স্বরে বলেছেন কোমল স্বরে নহে, সেহেতু অনুশোচনা করা নিষ্প্রয়োজন; এই আয়ুষ্মান অনর্থসংহিত কথা বলেছেন অর্থসংহিত কথা নহে, সেহেতু অনুশোচনা করা নিষ্প্রয়োজন; এই আয়ুষ্মান দ্বেষচিত্তেই বলেছেন মৈত্রীচিত্তে নহে, সেহেতু অনুশোচনা করা নিষ্প্রয়োজন।’ আবুসোগণ, অন্যায়ভাবে অভিযুক্ত ভিক্ষুর এই পাঁচ প্রকারে অমনস্তাপ আনয়ন করা কর্তব্য।</p>
<p class="bodytext">আবুসোগণ, অন্যায়ভাবে অভিযোগকারী ভিক্ষুর পাঁচ প্রকারে মনস্তাপ আনয়ন করা কর্তব্য। (তার এরূপ চিন্তা করা উচিত), ‘আমার দ্বারা অসময়ে এই আবুসো অভিযুক্ত হয়েছেন, তাই আমার (অভিযোগকারীর) অনুশোচনা করা প্রয়োজন; আমার দ্বারা অসত্য বিষয়ে এই আবুসো অভিযুক্ত হয়েছেন সত্য বিষয়ে নহে, তাই আমার অনুশোচনা করা প্রয়োজন; আমার দ্বারা কর্কশভাবে এই আবুসো অভিযুক্ত হয়েছেন কোমলভাবে নয়, তাই আমার অনুশোচনা করা প্রয়োজন; আমার দ্বারা এই আবুসো অনর্থসংহিত কথায় অভিযুক্ত হয়েছেন অর্থসংহিত কথায় নহে, তাই আমার অনুশোচনা করা প্রয়োজন; আমার দ্বারা দ্বেষচিত্তেই এই আবুসো অভিযুক্ত হয়েছেন মৈত্রীচিত্তে নহে, তাই আমার অনুশোচনা করা প্রয়োজন।’ আবুসোগণ, অধর্মত অভিযোগকারী ভিক্ষুর এই পাঁচ প্রকারে মনস্তাপ আনয়ন করা কর্তব্য। তার কারণ কী? যাতে অন্য ভিক্ষু অসত্য বিষয়ের দ্বারা অপরকে দোষারোপ করা উচিত বলে মনে না করে।</p>
<p class="bodytext">এখানে, আবুসোগণ, আমি কোনো কোনো পুদ্গলকে দেখি যারা সময়ে দোষারোপ করে অসময়ে দোষারোপ করে না, সত্য বিষয়ই বলে অসত্য বিষয় নহে, কোমলভাবে দোষারোপ করে কর্কশভাবে নহে, অর্থসংহিত কথা দ্বারা দোষারোপ করে অনর্থসংহিত কথার দ্বারা নহে, মৈত্রীচিত্তে দোষারোপ করে দ্বেষচিত্তে নহে।</p>
<p class="bodytext">আবুসোগণ, ধর্মত অভিযুক্ত ভিক্ষুর পাঁচ প্রকারে মনস্তাপ আনয়ন করা কর্তব্য। (তার এরূপ চিন্তা করা উচিত), ‘এই আয়ুষ্মান সময়ে দোষারোপ করেছেন অসময়ে নহে, সেহেতু (আমার) মনস্তাপ করা প্রয়োজন; এই আয়ুষ্মান সত্য বিষয়ের দ্বারা দোষারোপ করেছেন অসত্য বিষয়ের দ্বারা নহে, তাই অনুশোচনা করা প্রয়োজন; এই আয়ুষ্মান কোমল স্বরে দোষারোপ করেছেন কর্কশ স্বরে নহে, তাই অনুশোচনা করা প্রয়োজন; এই আয়ুষ্মান অর্থসংহিত কথার দ্বারা দোষারোপ করেছেন অনর্থসংহিত কথার দ্বারা নহে, সেহেতু অনুশোচনা করা প্রয়োজন; এই আয়ুষ্মান মৈত্রীচিত্তে দোষারোপ করেছেন দ্বেষচিত্তে নহে, তাই অনুশোচনা করা প্রয়োজন।’ আবুসোগণ, ধর্মত অভিযুক্ত ভিক্ষুর এই পাঁচ প্রকারে মনস্তাপ আনয়ন করা কর্তব্য।</p>
<p class="bodytext">আবুসোগণ, ধর্মত অভিযোগকারী ভিক্ষুর পাঁচ প্রকারে অমনস্তাপ আনয়ন করা কর্তব্য। (তার এরূপ চিন্তা করা উচিত), ‘আমার দ্বারা সময়েই এই আবুসো অভিযুক্ত হয়েছেন, তাই আমার মনস্তাপ করা নিষ্প্রয়োজন; আমার দ্বারা সত্য বিষয়েই এই আবুসো অভিযুক্ত হয়েছেন অসত্য বিষয়ে নহে, তাই আমার মনস্তাপ করা নিষ্প্রয়োজন; আমার দ্বারা কোমলভাবে এই আবুসো অভিযুক্ত হয়েছেন কর্কশভাবে নহে, তাই আমার অনুশোচনা করা নিষ্প্রয়োজন; আমার দ্বারা এই আবুসো অর্থসংহিত কথায় অভিযুক্ত হয়েছেন অনর্থসংহিত কথায় নহে, সেহেতু আমার অনুশোচনা করা নিষ্প্রয়োজন; আমার দ্বারা মৈত্রীচিত্তে এই আবুসো অভিযুক্ত হয়েছেন দ্বেষচিত্তে নহে, তাই আমার অনুশোচনা করা নিষ্প্রয়োজন।’ আবুসোগণ, ধর্মত অভিযোগকারী ভিক্ষুর এই পাঁচ প্রকারে অমনস্তাপ আনয়ন করা উচিত। তার কারণ কী? যাতে অন্য ভিক্ষু সত্য বিষয়ের দ্বারা অপরকে দোষারোপ করা কর্তব্য বলে মনে করে।</p>
<p class="bodytext">৪. আবুসোগণ, অভিযুক্ত ভিক্ষুর দ্বিবিধ ধর্মে প্রতিষ্ঠিত হওয়া উচিত। যথা : সত্য ও অবিচলিতভাব। আবুসোগণ, যদি অন্য কেউ আমাকে সময়ে, অসময়ে, সত্য-অসত্যে, কোমল-কর্কশভাবে, অর্থসংহিত-অনর্থসংহিত কথায়, মৈত্রীচিত্ত-দ্বেষচিত্তে দোষারোপ করে, তাহলে তখন আমিও সত্য ও অবিচলিতভাব-রূপ দ্বিবিধ ধর্মে প্রতিষ্ঠিত হই। যদি আমি জ্ঞাত হই যে ‘আমার মধ্যে এই ধর্ম বিদ্যমান।’ তাহলে তাদের এরূপে আছে বলি, ‘এই ধর্ম আমাতে বিদ্যমান।’ যদি আমি জ্ঞাত হই যে ‘আমার মধ্যে এই ধর্ম অবিদ্যমান।’ তাহলে তাদের এরূপে নাই বলি, ‘এই ধর্ম আমাতে বিদ্যমান নাই।’</p>
<p class="bodytext">৫. (অতঃপর বুদ্ধ বললেন,) “হে সারিপুত্র, তোমার এরূপ ভাষণকালে এখানে কোনো কোনো মূর্খ ব্যক্তি আছে যারা প্রদক্ষিণ বা অনুশাসন গ্রহণ করে নাই।”</p>
<p class="bodytext">“ভন্তে, যেই ব্যক্তিরা অশ্রদ্ধাবান, নিকৃষ্টজীবী, শ্রদ্ধায় আগার হতে অনাগারিক প্রবজ্যায় প্রব্রজিত নহে, শঠ, মায়াবী, কপট, উদ্ধত, দাম্ভিক, চপল, বাচাল, বিক্ষিপ্ত ভাষী, ইন্দ্রিয়াদিতে অগুপ্তদ্বার, ভোজনে অমাত্রাজ্ঞ, জাগরণে অননুযুক্ত, শ্রমণ্য ধর্মের প্রতি নির্ভরহীন, শিক্ষার প্রতি তীব্র গৌরবশূন্য, বিলাসী, নীতিহীন, নীতিস্খলনের প্রস্তাবক, প্রবিবেক ধুর ত্যাগকারী, অলস, হীনবীর্য, বিস্মরণশীল, অসম্প্রজ্ঞানী, অসমাহিত, বিভ্রান্ত চিত্ত, দুষ্প্রাজ্ঞ ও নির্বোধ; তারা আমার দ্বারা এরূপ ভাষণকালে অনুশাসন গ্রহণ করে না।</p>
<p class="bodytext">ভন্তে, যেই কুলপুত্ররা শ্রদ্ধায় আগার হতে অনাগারিক প্রবজ্যায় প্রব্রজিত, অশঠ, অমায়াবী, অকপট, অনুদ্ধত, নিরহংকারী, অচপল, বাচাল নয়, অবিক্ষিপ্তভাষী, ইন্দ্রিয়াদিতে গুপ্তদ্বার, ভোজনে মাত্রাজ্ঞ, জাগরণে অনুযুক্ত, শ্রমণ্য ধর্মের প্রতি নির্ভরশীল, শিক্ষার প্রতি তীব্র গৌরবসম্পন্ন, অবিলাসী, নীতিসম্পন্ন, নীতি স্খলনের প্রস্তাবক নয়, প্রবিবেক ধুর ত্যাগকারী নয়, আরব্ধবীর্য, প্রহিতাত্ম, উপস্থিত স্মৃতি, সম্প্রজ্ঞানী, সমাহিত, একাগ্রচিত্ত, প্রজ্ঞাবান এবং নির্বোধ নয়; তারা আমার দ্বারা এরূপ ভাষণকালে অনুশাসন গ্রহণ করে।”</p>
<p class="bodytext">৬. “হে সারিপুত্র, যে-সকল ব্যক্তিরা অশ্রদ্ধাবান, নিকৃষ্টজীবী, শ্রদ্ধায় আগার হতে অনাগারিক প্রবজ্যায় প্রব্রজিত নহে, শঠ, মায়াবী, কপট, উদ্ধত, দাম্ভিক, চপল, বাচাল, বিক্ষিপ্ত ভাষী, ইন্দ্রিয়াদিতে অগুপ্তদ্বার, ভোজনে অমাত্রাজ্ঞ, জাগরণে অননুযুক্ত, শ্রমণ্য ধর্মের প্রতি নির্ভরহীন, শিক্ষার প্রতি তীব্র গৌরবশূন্য, বিলাসী, নীতিহীন, নীতিস্খলনের প্রস্তাবক, প্রবিবেক ধুর ত্যাগকারী, অলস, হীনবীর্য, বিস্মরণশীল, অসম্প্রজ্ঞানী, অসমাহিত, বিভ্রান্ত চিত্ত, দুষ্প্রাজ্ঞ ও নির্বোধ; তারা স্থিত হউক।</p>
<p class="bodytext">সারিপুত্র, যে কুলপুত্ররা শ্রদ্ধায় আগার হতে অনাগারিক প্রব্রজ্যায় প্রব্রজিত, অশঠ, অমায়াবী, অকপট, অনুদ্ধত, নিরহংকারী, অচপল, বাচাল নয়, অবিক্ষিপ্তভাষী, ইন্দ্রিয়াদিতে গুপ্তদ্বার, ভোজনে মাত্রাজ্ঞ, জাগরণে অনুযুক্ত, শ্রমণ্য ধর্মের প্রতি নির্ভরশীল, শিক্ষার প্রতি তীব্র গৌরবসম্পন্ন, অবিলাসী, নীতিসম্পন্ন, নীতি স্খলনের প্রস্তাবক নয়, প্রবিবেক ধুর ত্যাগকারী নয়, আরব্ধবীর্য, প্রহিতাত্ম, উপস্থিত স্মৃতি, সম্প্রজ্ঞানী, সমাহিত, একাগ্রচিত্ত, প্রজ্ঞাবান এবং নির্বোধ নয়; তাদের তুমি ভাষণ করো। সারিপুত্র, সেই সব্রহ্মচারীদের উপদেশ প্রদান কর; হে সারিপুত্র, সেই সব্রহ্মচারীদের অনুশাসন কর। এবং এরূপ চিন্তা কর, ‘আমি সব্রহ্মচারীদের অসদ্ধর্ম হতে চ্যুত করে সদ্ধর্মে প্রতিষ্ঠিত করব।’ সারিপুত্র, তোমার এরূপই শিক্ষা করা কর্তব্য।”</p>
<p class="centered">দোষারোপ সূত্র সমাপ্ত।</p>
<h3 class="subhead">৮. শীল সূত্র</h3>
<p class="bodytext">১৬৮.১. তথায় আয়ুষ্মান সারিপুত্র ভিক্ষুদের আহ্বান করে বললেন, “হে আবুসোগণ, দুঃশীলের শীল ভঙ্গহেতু সম্যক সমাধি বিনষ্ট হয়; সম্যক সমাধি বিনষ্টহেতু যথাভূত জ্ঞানদর্শন বিনষ্ট হয়; যথাভূত জ্ঞানদর্শন বিনষ্টহেতু নির্বেদ-বিরাগ বিনষ্ট হয়; নির্বেদ-বিরাগ বিনষ্টহেতু বিমুক্তি-জ্ঞানদর্শন বিনষ্ট হয়। যেমন, আবুসোগণ, শাখা ও পত্রাদি বর্জিত বৃক্ষ। (শাখা-পত্রাদির অপরিপূর্ণতা হেতু) সেই বৃক্ষের বহির্ভাগের বাকল, বহির্ভাগের কাষ্ঠ এবং অভ্যন্তরীণ কাষ্ঠও পরিপূর্ণতা লাভ করে না। ঠিক এরূপ, আবুসোগণ, দুঃশীলের শীল ভঙ্গহেতু সম্যক সমাধি বিনষ্ট হয়; সম্যক সমাধি বিনষ্টহেতু যথাভূত জ্ঞানদর্শন বিনষ্ট হয়; যথাভূত জ্ঞানদর্শন বিনষ্টহেতু নির্বেদ-বিরাগ বিনষ্ট হয়; নির্বেদ-বিরাগ বিনষ্টহেতু বিমুক্তি-জ্ঞানদর্শন বিনষ্ট হয়।</p>
<p class="bodytext">২. আবুসোগণ, শীলবানের শীল পালনহেতু সম্যক সমাধি উৎপন্ন হয়, সম্যক সমাধি উৎপন্নহেতু যথাভূত জ্ঞানদর্শন উৎপন্ন হয়, যথাভূত জ্ঞানদর্শন উৎপন্নহেতু নির্বেদ-বিরাগ উৎপন্ন হয়, নির্বেদ-বিরাগ উৎপন্নহেতু বিমুক্তি-জ্ঞানদর্শন উৎপন্ন হয়। যেমন, আবুসোগণ, শাখা ও পত্রাদিসম্পন্ন বৃক্ষ। (শাখা ও পত্রাদির পরিপূর্ণতা হেতু) সেই বৃক্ষের বহির্ভাগের বাকল, বহির্ভাগের কাষ্ঠ এবং অভ্যন্তরীণ কাষ্ঠও পরিপুর্ণতা লাভ করে। ঠিক তদ্রূপ, আবুসোগণ, শীলবানের শীল পালনহেতু সম্যক সমাধি উৎপন্ন হয়, সম্যক সমাধি উৎপন্নহেতু যথাভূত জ্ঞানদর্শন উৎপন্ন হয়, যথাভূত জ্ঞানদর্শন উৎপন্নহেতু নির্বেদ-বিরাগ উৎপন্ন হয়, নির্বেদ-বিরাগ উৎপন্নহেতু বিমুক্তি-জ্ঞানদর্শন উৎপন্ন হয়।”</p>
<p class="centered">শীল সূত্র সমাপ্ত।</p>
<h3 class="subhead">৯. দ্রুত মনোযোগ সূত্র</h3>
<p class="bodytext">১৬৯.১. অনন্তর আয়ুষ্মান আনন্দ যেখানে আয়ুষ্মান সারিপুত্র তথায় উপস্থিত হলেন। উপস্থিত হয়ে আয়ুষ্মান সারিপুত্রের সাথে প্রীতি-সম্ভাষণ বিনিময় করলেন। প্রীতি-সম্ভাষণ ও স্মরণীয় বিষয় আলাপান্তে একপাশে উপবেশন করলেন। একপাশে উপবিষ্ট আয়ুষ্মান আনন্দ আয়ুষ্মান সারিপুত্রকে এরূপ বললেন :</p>
<p class="bodytext">২. “হে আবুসো সারিপুত্র, কিরূপে ভিক্ষু কুশলধর্মে দ্রুত মনোযোগ দেয়, সুগৃহীত গ্রাহী হয়, বহুলরূপে গ্রহণ করে এবং গৃহীত বিষয় ভুলে যায় না?”</p>
<p class="bodytext">“নিঃসন্দেহে, আয়ুষ্মান আনন্দ বহুশ্রুত। এই বিষয়ে আয়ুষ্মান আনন্দই প্রতিভাত করুন।”</p>
<p class="bodytext">“তাহলে, আবুসো সারিপুত্র, শ্রবণ করুন, উত্তমরূপে মনোনিবেশ করুন। আমি ভাষণ করব।”</p>
<p class="bodytext">“হ্যাঁ আবুসো,” বলে আয়ুষ্মান সারিপুত্র আয়ুষ্মান আনন্দকে প্রত্যুত্তর দিলেন। অতঃপর আয়ুষ্মান আনন্দ এরূপ বললেন :</p>
<p class="bodytext">৩. “এক্ষেত্রে, আবুসো সারিপুত্র, ভিক্ষু অর্থকুশল, ধর্মকুশল, ব্যঞ্জনকুশল, নির্বক্তিকুশল এবং পূর্বাপরকুশল হয়। এরূপে, আবুসো সারিপুত্র, ভিক্ষু দ্রুত কুশলধর্মে দ্রুত মনোযোগ দেয়, সুগৃহীত গ্রাহী হয়, বহুলরূপে গ্রহণ করে এবং গৃহীত বিষয় ভুলে যায় না।”</p>
<p class="bodytext">“আশ্চর্য আবুসো, অদ্ভুত আবুসো, কত উত্তমরূপেই না ইহা আয়ুষ্মান আনন্দ কর্তৃক সুভাষিত হয়েছে। আমরা এই পঞ্চবিধ ধর্মে আয়ুষ্মান আনন্দকে সমৃদ্ধরূপেই ধারণ করছি, ‘আয়ুষ্মান আনন্দ অর্থকুশল, ধর্মকুশল, ব্যঞ্জনকুশল, নির্বক্তিকুশল এবং পূর্বাপরকুশল।”</p>
<p class="centered">দ্রুত মনোযোগ সূত্র সমাপ্ত।</p>
<h3 class="subhead">১০. ভদ্দজি সূত্র</h3>
<p class="bodytext">১৭০.১. একসময় আয়ুষ্মান আনন্দ কৌশাম্বীর ঘোষিতারামে অবস্থান করছিলেন। অনন্তর আয়ুষ্মান ভদ্দজি<span class="ftnRef">[58]</span> যেখানে আয়ুষ্মান আনন্দ সেখানে উপস্থিত হলেন। উপস্থিত হয়ে আয়ুষ্মান আনন্দের সাথে প্রীতি-সম্ভাষণ করলেন। প্রীতি-সম্ভাষণ ও স্মরণীয় বিষয় আলাপান্তে একপাশে উপবেশন করলেন। একপাশে উপবিষ্ট আয়ুষ্মান ভদ্দজিকে আয়ুষ্মান আনন্দ এরূপ বললেন :</p>
<p class="bodytext">২. “হে আবুসো ভদ্দজি, দর্শনের অগ্র বা শ্রেষ্ঠ কী? শ্রবণের অগ্র কী? সুখের অগ্র কী? সংজ্ঞার অগ্র কী? ভবের অগ্র কী?”</p>
<p class="bodytext">“হে আবুসো, ব্রহ্মা আছে। তিনি অভিভূ (অধিরাজ), অনভিভূত, সর্বদর্শী ও বশবর্তী। যে সেই ব্রহ্মাদের দর্শন করে; তা হচ্ছে দর্শনের অগ্র।</p>
<p class="bodytext">আবুসো, আভস্বর নামক দেবতারা আছে। যারা সুখের দ্বারা উথলিত ও পরিপূর্ণ। তারা কদাচিৎ কখনো কখনো ‘অহো সুখ! অহো সুখ!’ বলে উলৱ্লাসধ্বনি করে থাকে। যে সেই শব্দ শ্রবণ করে, তা হচ্ছে শব্দের অগ্র।</p>
<p class="bodytext">আবুসো, শুভাকীর্ণ নামক দেবতারা আছে। তারা অত্যন্ত সুখোৎসব করে। ইহা হচ্ছে সুখের মধ্যে অগ্র।</p>
<p class="bodytext">আবুসো, আকিঞ্চন আয়তনে গমনকারী দেবতা আছে। ইহা হচ্ছে সংজ্ঞার মধ্যে অগ্র।</p>
<p class="bodytext">আবুসো, নৈবসংজ্ঞা-না-সংজ্ঞায়তনগামী দেবতা আছে। তা হচ্ছে ভবের মধ্যে অগ্র।”</p>
<p class="bodytext">“যথার্থই কী আয়ুষ্মান ভদ্দজির ভাষণ বহুজনের সাথে তুলনীয়?”</p>
<p class="bodytext">“নিঃসন্দেহে আয়ুষ্মান আনন্দ বহুশ্রুত। এই বিষয় আয়ুষ্মান আনন্দই প্রতিভাত করুন।”</p>
<p class="bodytext">“তাহলে, আবুসো ভদ্দজি, শ্রবণ করুন। উত্তমরূপে মনোনিবেশ করুন। আমি ভাষণ করব।”</p>
<p class="bodytext">‘হ্যাঁ আবুসো,’ বলে আয়ুষ্মান ভদ্দজি আয়ুষ্মান আনন্দকে প্রত্যুত্তর দিলেন। অতঃপর আয়ুষ্মান আনন্দ এরূপ বললেন :</p>
<p class="bodytext">৩. “যেরূপ দর্শনে একজনের অনন্তর আসবাদি ক্ষয় হয়; তা হচ্ছে দর্শনের অগ্র। যেরূপ শ্রবণে একজনের অনন্তর আসবাদির ক্ষয় হয় তা হচ্ছে শ্রবণের অগ্র। যেরূপ সুখীতের অনন্তর আসবসমূহের ক্ষয় হয়; তা হচ্ছে সুখের অগ্র। যেরূপ সংজ্ঞীর অনন্তর আসবসমূহের ক্ষয় হয়; তা হচ্ছে সংজ্ঞার অগ্র। যেরূপ ভূত বা সত্ত্বের অনন্তর আসবসমূহ ক্ষয় হয়; তা হচ্ছে ভবের মধ্যে অগ্র।”</p>
<p class="centered">ভদ্দজি সূত্র সমাপ্ত।</p>
<p class="centered">আঘাত বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই আঘাত অপসারণ আর আলোচনা সূত্র,</p>
<p class="gatha">প্রশ্ন জিজ্ঞাসা, নিরোধ, দোষারোপ ও শীল সূত্র;</p>
<p class="gatha">দ্রুত মনোযোগ, ভদ্দজিসহ বর্গ হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৮) ৩. উপাসক বর্গ</h1>
<div class="chaptxt">
<h3 class="subhead">১. দৌর্মনস্য সূত্র</h3>
<p class="bodytext">১৭১.১. আমি এরূপ শুনেছি, একসময় ভগবান শ্রাবস্তীর নিকটস্থ অনাথপিণ্ডিক নির্মিত জেতবন আরামে অবস্থান করছিলেন। তথায় ভগবান ভিক্ষুদের ‘হে ভিক্ষুগণ,’ বলে আহ্বান করলেন। ভিক্ষুরা ‘হ্যাঁ ভন্তে’ বলে প্রত্যুত্তর দিলে ভগবান এরূপ বললেন :</p>
<p class="bodytext">২. “হে ভিক্ষুগণ, পঞ্চবিধ ধর্মে সমৃদ্ধ উপাসকের দৌর্মনস্য উৎপন্ন হয়। পঞ্চ কী কী?</p>
<p class="bodytext">৩. সে প্রাণিহত্যাকারী হয়, অদত্তবস্তু গ্রহণকারী হয়, মিথ্যাকামাচারী হয়, মিথ্যাবাদী হয় এবং সুরা-মদ গ্রহণহেতু প্রমাদগ্রস্ত হয়। ভিক্ষুগণ, এই পঞ্চবিধ ধর্মে সমৃদ্ধ উপাসকের দৌর্মনস্য উৎপন্ন হয়।</p>
<p class="bodytext">৪. ভিক্ষুগণ, পঞ্চবিধ ধর্মে সমৃদ্ধ উপাসক বিশারদ হয়। পঞ্চ কী কী?</p>
<p class="bodytext">৫. সে প্রাণিহত্যাকারী হয় না, অদত্তবস্তু গ্রহণকারী হয় না, মিথ্যাকামাচারে লিপ্ত হয় না, মিথ্যাবাদী হয় না এবং সুরা-মদ গ্রহণ করে না। ভিক্ষুগণ, এই পঞ্চবিধ ধর্মে সমৃদ্ধ উপাসক বিশারদ হয়।”</p>
<p class="centered">দৌর্মনস্য সূত্র সমাপ্ত।</p>
<h3 class="subhead">২. বিশারদ সূত্র</h3>
<p class="bodytext">১৭২.১. “হে ভিক্ষুগণ, পঞ্চবিধ ধর্মে সমৃদ্ধ উপাসক বিশারদ না হয়ে গৃহে বাস করে। পঞ্চ কী কী?</p>
<p class="bodytext">২. সে প্রাণিহত্যাকারী হয়, অদত্তবস্তু গ্রহণকারী হয়, মিথ্যাকামাচারী হয়, মিথ্যাবাদী হয় এবং সুরা-মদ গ্রহণহেতু প্রমাদগ্রস্ত হয়। ভিক্ষুগণ, এই পঞ্চবিধ ধর্মে সমৃদ্ধ উপাসক বিশারদ না হয়ে গৃহে বাস করে।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ উপাসক বিশারদ হয়ে গৃহে বাস করে। পঞ্চ কী কী?</p>
<p class="bodytext">৪. সে প্রাণিহত্যাকারী হয় না, অদত্তবস্তু গ্রহণকারী হয় না, মিথ্যাকামাচারে লিপ্ত হয় না, মিথ্যাবাদী হয় না এবং সুরা-মদ গ্রহণ করে না। ভিক্ষুগণ, এই পঞ্চবিধ ধর্মে সমৃদ্ধ উপাসক বিশারদ হয়ে গৃহে বাস করে।”</p>
<p class="centered">বিশারদ সূত্র সমাপ্ত।</p>
<h3 class="subhead">৩. নিরয় সূত্র</h3>
<p class="bodytext">১৭৩.১. “হে ভিক্ষুগণ, পঞ্চবিধ ধর্মে সমৃদ্ধ উপাসক যথাসময়ে নিরয়ে নিক্ষিপ্ত হয়। পঞ্চ কী কী?</p>
<p class="bodytext">২. সে প্রাণিহত্যাকারী হয়, অদত্তবস্তু গ্রহণকারী হয়, মিথ্যাকামাচারী হয়, মিথ্যাবাদী হয় এবং সুরা-মদ গ্রহণহেতু প্রমাদগ্রস্ত হয়। ভিক্ষুগণ, এই পঞ্চবিধ ধর্মে সমৃদ্ধ উপাসক যথাসময়ে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ উপাসক যথাসময়ে স্বর্গে নিক্ষিপ্ত হয়।</p>
<p class="bodytext">৪. সে প্রাণিহত্যাকারী হয় না, অদত্তবস্তু গ্রহণকারী হয় না, মিথ্যাকামাচারে লিপ্ত হয় না, মিথ্যাবাদী হয় না এবং সুরা-মদ গ্রহণ করে না। ভিক্ষুগণ, এই পঞ্চবিধ ধর্মে সমৃদ্ধ উপাসক যথাসময়ে স্বর্গে নিক্ষিপ্ত হয়।”</p>
<p class="centered">নিরয় সূত্র সমাপ্ত।</p>
<h3 class="subhead">৪. বৈর সূত্র</h3>
<p class="bodytext">১৭৪.১. অতঃপর গৃহপতি অনাথপিণ্ডিক যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপাশে উপবিষ্ট গৃহপতি অনাথপিণ্ডিককে ভগবান এরূপ বললেন :</p>
<p class="bodytext">২. “হে গৃহপতি, পঞ্চ ভয়-বৈর ত্যাগ না করে একজন দুঃশীলরূপে কথিত হয় এবং সে নিরয়ে উৎপন্ন হয়। পঞ্চ কী কী?</p>
<p class="bodytext">৩. প্রাণিহত্যা, অদত্তবস্তু গ্রহণ, মিথ্যাকামাচার, মিথ্যা বাক্য এবং সুরা-মদ্য গ্রহণ। গৃহপতি, এই পঞ্চবিধ ভয়-বৈর ত্যাগ না করে একজন দুঃশীল রূপে কথিত হয় এবং সে নিরয়ে উৎপন্ন হয়। </p>
<p class="bodytext">৪. গৃহপতি, পঞ্চবিধ ভয়-বৈর ত্যাগ করে একজন শীলবানরূপে পরিচিত হয় এবং সে স্বর্গে উৎপন্ন হয়। পঞ্চ কী কী?</p>
<p class="bodytext">৫. প্রাণিহত্যা, অদত্তবস্তু গ্রহণ, মিথ্যাকামাচার, মিথ্যা বাক্য এবং সুরা-মদ্য গ্রহণ। গৃহপতি, এই পঞ্চবিধ ভয়-বৈর ত্যাগ করে একজন শীলবানরূপে পরিচিত হয় এবং সে স্বর্গে উৎপন্ন হয়। </p>
<p class="bodytext">৬. গৃহপতি, প্রাণিহত্যাকারী প্রাণিহত্যার দরুন ইহজীবনেই ভয়-বৈর প্রসব করে; পরকালেও ভয়-বৈর প্রসব করে এবং মানসিক দুঃখ-দৌর্মনস্য ভোগ করে। যে প্রাণিহত্যা হতে প্রতিবিরত সে ইহজীবনে ভয়-বৈর প্রসব করে না; পরকালেও ভয়-বৈর প্রসব করে না এবং দুঃখ-দৌর্মনস্য ভোগ করে না। প্রাণিহত্যা হতে প্রতিবিরতের এরূপে সেই ভয়-বৈর উপশান্ত হয়।</p>
<p class="bodytext">গৃহপতি, অদত্তবস্তু গ্রহণকারী অদত্ত গ্রহণের দরুন ইহজীবনেই ভয়-বৈর প্রসব করে; পরকালেও ভয়-বৈর প্রসব করে এবং মানসিক দুঃখ-দৌর্মনস্য ভোগ করে। যে অদত্তবস্তু গ্রহণ হতে প্রতিবিরত সে ইহজীবনে ভয়-বৈর প্রসব করে না; পরকালেও ভয়-বৈর প্রসব করে না এবং দুঃখ-দৌর্মনস্য ভোগ করে না। অদত্তবস্তু গ্রহণ হতে প্রতিবিরতের এরূপে সেই ভয়-বৈর উপশান্ত হয়।</p>
<p class="bodytext">গৃহপতি, মিথ্যাকামাচারী মিথ্যাকামাচারের দরুন ইহজীবনেই ভয়-বৈর প্রসব করে; পরকালেও ভয়-বৈর প্রসব করে এবং মানসিক দুঃখ-দৌর্মনস্য ভোগ করে। যে মিথ্যাকামাচার হতে প্রতিবিরত সে ইহজীবনে ভয়-বৈর প্রসব করে না; পরকালেও ভয়-বৈর প্রসব করে না এবং দুঃখ-দৌর্মনস্য ভোগ করে না। মিথ্যাকামাচার হতে প্রতিবিরতের এরূপে সেই ভয়-বৈর উপশান্ত হয়।</p>
<p class="bodytext">গৃহপতি, মিথ্যাবাদী মিথ্যাভাষণের দরুন ইহজীবনেই ভয়-বৈর প্রসব করে; পরকালেও ভয়-বৈর প্রসব করে এবং মানসিক দুঃখ-দৌর্মনস্য ভোগ করে। যে মিথ্যাভাষণ হতে প্রতিবিরত সে ইহজীবনে ভয়-বৈর প্রসব করে না; পরকালেও ভয়-বৈর প্রসব করে না এবং দুঃখ-দৌর্মনস্য ভোগ করে না। মিথ্যাভাষণ হতে প্রতিবিরতের এরূপে সেই ভয়-বৈর উপশান্ত হয়।</p>
<p class="bodytext">গৃহপতি, সুরা-মদ্যপায়ী সুরা-মদ গ্রহণের দরুন ইহজীবনেই ভয়-বৈর প্রসব করে; পরকালেও ভয়-বৈর প্রসব করে এবং মানসিক দুঃখ-দৌর্মনস্য ভোগ করে। যে সুরা-মদ গ্রহণ হতে প্রতিবিরত সে ইহজীবনে ভয়-বৈর প্রসব করে না; পরকালেও ভয়-বৈর প্রসব করে না এবং দুঃখ-দৌর্মনস্য ভোগ করে না। সুরা-মদ গ্রহণ হতে প্রতিবিরতের এরূপে সেই ভয়-বৈর উপশান্ত হয়।”</p>
<p class="gatha">“প্রাণিহত্যা করে যেবা বলে মিথ্যা কথন;</p>
<p class="gatha">চুরি করে লোকে আরও পরদার লঙ্ঘন,</p>
<p class="gatha">সুরা-মদ্য পানেতে সদা থাকে অনুযুক্ত;</p>
<p class="gatha">পঞ্চ বৈরী অত্যাগে হয় দুঃশীলরূপে উক্ত,</p>
<p class="gatha">কায়ভেদে দুষ্প্রাজ্ঞের হয় যমলোকে গতি;</p>
<p class="gatha">উৎপন্ন হয়ে নিরয়েতে পায় মহাদুঃখ অতি।</p>
<p class="gatha">প্রাণিহত্যা করে না যে বলে না মিথ্যা কথন;</p>
<p class="gatha">করে না সে চুরি আর পরদার লঙ্ঘন,</p>
<p class="gatha">সুরা-মদ্য পানে কদা হয় না অনুযুক্ত;</p>
<p class="gatha">পঞ্চ বৈরী ত্যাগে হয় সুশীলরূপে উক্ত।</p>
<p class="gatha">কায়ভেদে প্রাজ্ঞের হয় সুগতিলোকে গতি;</p>
<p class="gatha">উৎপন্ন হয়ে স্বর্গলোকে পায় মহানন্দ অতি॥”</p>
<p class="centered">বৈর সূত্র সমাপ্ত।</p>
<h3 class="subhead">৫. চণ্ডাল সূত্র</h3>
<p class="bodytext">১৭৫.১. “হে ভিক্ষুগণ, পঞ্চবিধ ধর্মে সমৃদ্ধ উপাসক উপাসকচণ্ডাল, উপাসকমল এবং নিন্দার্হ হয়। পঞ্চ কী কী?</p>
<p class="bodytext">২. সে শ্রদ্ধাহীন হয়, দুঃশীল হয়, কৌতূহলপ্রিয় হয়, অদৃষ্টে বিশ্বাসী হয় কর্মে নহে, এই শাসন বহির্ভূত দক্ষিণার যোগ্য অনুসন্ধান করে এবং তথায় প্রথম পরিচর্যা করে।</p>
<p class="bodytext">ভিক্ষুগণ, এই পঞ্চবিধ ধর্মে সমৃদ্ধ উপাসক উপাসকচণ্ডাল, উপাসকমল এবং নিন্দার্হ হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ উপাসক উপাসকরত্ন, উপাসকপদ্ম এবং উপাসক শ্বেতপদ্ম হয়। পঞ্চ কী কী?</p>
<p class="bodytext">৪. সে শ্রদ্ধাবান হয়, শীলবান হয়, অকৌতূহলপ্রিয় হয়, কর্মে বিশ্বাসী হয় অদৃষ্টে নহে, এই শাসন বহির্ভূত দানের যোগ্যপাত্র সন্ধান করে না এবং এখানেই (এই শাসনেই) পরিচর্যা করে। ভিক্ষুগণ, এই পঞ্চবিধ ধর্মে সমৃদ্ধ উপাসক উপাসকরত্ন, উপাসকপদ্ম এবং উপাসক শ্বেতপদ্ম হয়।”</p>
<p class="centered">চণ্ডাল সূত্র সমাপ্ত।</p>
<h3 class="subhead">৬. প্রীতি সূত্র</h3>
<p class="bodytext">১৭৬.১. অনন্তর গৃহপতি অনাথপিণ্ডিক পঞ্চশত উপাসকের দ্বারা পরিবৃত হয়ে যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদনপূর্বক একপাশে উপবেশন করলেন। অতঃপর একপাশে উপবিষ্ট গৃহপতি অনাথপিণ্ডিককে ভগবান এরূপ বললেন :</p>
<p class="bodytext">২. “হে গৃহপতি, তোমরা ভিক্ষুসংঘকে চীবর, পিণ্ডপাত, শয্যাসন, গ্লান-প্রত্যয়, ভৈষজ্য ও পরিষ্কারাদি সরবরাহ করে থাক। কিন্তু গৃহপতি, তোমাদের এরূপ চিন্তার দ্বারা তুষ্ট হওয়া উচিত নয় যে ‘আমরা ভিক্ষুসংঘকে চীবর, পিণ্ডপাত, শয্যাসন, গ্লান-প্রত্যয়, ভৈষজ্য-পরিষ্কারাদি সরবরাহ করে থাকি।’ তদ্ধেতু, গৃহপতি, তোমাদের এরূপই শিক্ষা করা কর্তব্য : ‘কী উপায়ে আমরা যথাসময়ে প্রবিবেক-প্রীতি লাভ করে অবস্থান করব!’ গৃহপতি, তোমাদের এরূপই শিক্ষা করা কর্তব্য।”</p>
<p class="bodytext">৩. এরূপ উক্ত হলে আয়ুষ্মান সারিপুত্র ভগবানকে এরূপ বললেন :</p>
<p class="bodytext">“ভন্তে, আশ্চর্য! অদ্ভুত! কত উত্তমরূপে ইহা ভগবান কর্তৃক ভাষিত হয়েছে যে ‘হে গৃহপতি, তোমরা ভিক্ষুসংঘকে চীবর, পিণ্ডপাত, শয্যাসন, গ্লান-প্রত্যয়, ভৈষজ্য ও পরিষ্কারাদি সরবরাহ করে থাক। কিন্তু গৃহপতি, তোমাদের এরূপ চিন্তার দ্বারা তুষ্ট হওয়া উচিত নয় যে ‘আমরা ভিক্ষুসংঘকে চীবর, পিণ্ডপাত, শয্যাসন, গ্লান-প্রত্যয়, ভৈষজ্য-পরিষ্কারাদি সরবরাহ করে থাকি।’ তদ্ধেতু গৃহপতি, তোমাদের এরূপই শিক্ষা করা কর্তব্য : ‘কী উপায়ে আমরা যথাসময়ে প্রবিবেক-প্রীতি লাভ করে অবস্থান করব!’ গৃহপতি, তোমাদের এরূপই শিক্ষা করা কর্তব্য।’ ভন্তে, যে-সময়ে আর্যশ্রাবক প্রবিবেক প্রীতি লাভ করে অবস্থান করে সেই সময়ে তার পঞ্চবিধ বিষয় উৎপন্ন হয় না। যথা : তার মধ্যে তখন কাম উপসংহৃত সুখ-সৌমনস্য উৎপন্ন হয় না। তার মধ্যে সেই সময়ে অকুশল উপসংহৃত দুঃখ-দৌর্মনস্য উৎপন্ন হয় না। তার মধ্যে সেই সময়ে অকুশল উপসংহৃত সুখ-সৌমনস্য উৎপন্ন হয় না। তার মধ্যে সেই সময়ে কুশল উপসংহৃত দুঃখ-দৌর্মনস্য উৎপন্ন হয় না। ভন্তে, যে-সময়ে আর্যশ্রাবক প্রবিবেক-প্রীতি লাভ করে অবস্থান করে সেই সময়ে তার এই পঞ্চবিধ বিষয় উৎপন্ন হয় না।”</p>
<p class="bodytext">৪. “উত্তম! সারিপুত্র, উত্তম! হে সারিপুত্র, যে-সময়ে আর্যশ্রাবক প্রবিবেক-প্রীতি লাভ করে অবস্থান করে সেই সময়ে তার পঞ্চবিধ বিষয় উৎপন্ন হয় না। যথা : তার মধ্যে তখন কাম উপসংহৃত সুখ-সৌমনস্য উৎপন্ন হয় না। তার মধ্যে সেই সময়ে অকুশল উপসংহৃত দুঃখ-দৌর্মনস্য উৎপন্ন হয় না। তার মধ্যে সেই সময়ে অকুশল উপসংহৃত সুখ-সৌমনস্য উৎপন্ন হয় না। তার মধ্যে সেই সময়ে কুশল উপসংহৃত দুঃখ-দৌর্মনস্য উৎপন্ন হয় না। সারিপুত্র, যে-সময়ে আর্যশ্রাবক প্রবিবেক-প্রীতি লাভ করে অবস্থান করে সেই সময়ে তার এই পঞ্চবিধ বিষয় উৎপন্ন হয় না।”</p>
<p class="centered">প্রীতি সূত্র সমাপ্ত।</p>
<h3 class="subhead">৭. বাণিজ্য সূত্র</h3>
<p class="bodytext">১৭৭.১. “হে ভিক্ষুগণ, পঞ্চবিধ বাণিজ্য উপাসকের দ্বারা করা অনুচিত। পঞ্চ কী কী?</p>
<p class="bodytext">২. অস্ত্র বাণিজ্য, প্রাণী বাণিজ্য, মাংস বাণিজ্য, মদ বাণিজ্য এবং বিষ বাণিজ্য। ভিক্ষুগণ, উপাসকের এই পঞ্চবিধ বাণিজ্য করা অনুচিত।”</p>
<p class="centered">বাণিজ্য সূত্র সমাপ্ত।</p>
<h3 class="subhead">৮. রাজা সূত্র</h3>
<p class="bodytext">১৭৮.১. “তা কিরূপ মনে করো, হে ভিক্ষুগণ, তা তোমাদের দ্বারা দৃষ্ট, বা শ্রুত নহে কী; যথা : ‘এই ব্যক্তি প্রাণিহত্যা ত্যাগ করে প্রাণিহত্যা হতে প্রতিবিরত। যথাশীঘ্র রাজারা তাকে প্রাণিহত্যা হতে বিরত হওয়ার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে?’</p>
<p class="bodytext">“ভন্তে, প্রকৃতপক্ষে তা নহে।”</p>
<p class="bodytext">“সাধু ভিক্ষুগণ, আমার দ্বারাও এরূপ দৃষ্ট বা শ্রুত হয়নি যে ‘এই ব্যক্তি প্রাণিহত্যা ত্যাগ করে প্রাণিহত্যা হতে প্রতিবিরত। যথাশীঘ্র রাজারা তাকে প্রাণিহত্যা হতে বিরত হওয়ার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’</p>
<p class="bodytext">কিন্তু, যদি জনতা তার পাপকর্ম সর্ম্পকে এরূপে সাৰ্য দ্বারা প্রমাণ করে যে ‘এই ব্যক্তি স্ত্রী বা পুরুষ হত্যা করেছে। তাহলে যথাশীঘ্র রাজারা তাকে প্রাণিহত্যার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, এই বিষয় আমাদের দ্বারা দৃষ্ট ও শ্রুত হচ্ছে এবং তা ভবিষ্যতেও শুনব।”</p>
<p class="bodytext">২. “তা কিরূপ মনে কর, ভিক্ষুগণ, তা তোমাদের দ্বারা দৃষ্ট, বা শ্রুত নহে কী; যথা : ‘এই ব্যক্তি অদত্তবস্তু গ্রহণ ত্যাগ করে অদত্তবস্তু গ্রহণ হতে প্রতিবিরত হয়। যথাশীঘ্র রাজারা তাকে অদত্তবস্তু গ্রহণ হতে বিরত হওযার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে?’ ”</p>
<p class="bodytext">“ভন্তে, প্রকৃতপক্ষে তা নহে।”</p>
<p class="bodytext">“সাধু ভিক্ষুগণ, আমার দ্বারাও এরূপ দৃষ্ট বা শ্রুত হয়নি যে ‘এই ব্যক্তি অদত্তবস্তু গ্রহণ ত্যাগ করে অদত্তবস্তু গ্রহণ হতে প্রতিবিরত হয়। যথাশীঘ্র রাজারা তাকে অদত্তবস্তু গ্রহণ হতে বিরত হওযার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’</p>
<p class="bodytext">কিন্তু, যদি জনতারা তার পাপকর্ম সম্পর্কে এরূপ সাৰ্য প্রমাণ দেয় যে ‘এই ব্যক্তি গ্রাম কিংবা অরণ্য হতে অদত্তবস্তু গ্রহণ করেছে। তাহলে যথাশীঘ্র রাজারা তাকে অদত্তবস্তু গ্রহণহেতু ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, এই বিষয় আমাদের দ্বারা দৃষ্ট ও শ্রুত হয়েছে এবং তা ভবিষ্যতেও শুনব।”</p>
<p class="bodytext">৩. “তা কিরূপ মনে কর, ভিক্ষুগণ, তা তোমাদের দ্বারা দৃষ্ট, বা শ্রুত নহে কী; যথা : ‘এই ব্যক্তি পরস্ত্রী, পরকুমারীদের সাথে সংসর্গিত হয় না। তাহলে যথাশীঘ্র রাজারা তাকে ব্যভিচার না করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, প্রকৃতপক্ষে তা নহে।”</p>
<p class="bodytext">“সাধু ভিক্ষুগণ, আমার দ্বারাও এরূপ দৃষ্ট বা শ্রুত হয়নি যে ‘এই ব্যক্তি পরস্ত্রী, পরকুমারীদের সাথে সংসর্গিত হয় না। তাহলে যথাশীঘ্র রাজারা তাকে ব্যভিচার না করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’</p>
<p class="bodytext">কিন্তু, যদি জনতারা তার পাপকর্ম সম্পর্কে এরূপ সাৰ্য প্রমাণ দেয় যে ‘এই ব্যক্তি পরস্ত্রী, পরকুমারীদের সাথে সংসর্গিত হয়। তাহলে যথাশীঘ্র রাজারা তাকে ব্যভিচার করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, এই বিষয় আমাদের দ্বারা দৃষ্ট ও শ্রুত হয়েছে এবং তা ভবিষ্যতেও শুনব।”</p>
<p class="bodytext">৪. “তা কিরূপ মনে করো, ভিক্ষুগণ, তা তোমাদের দ্বারা দৃষ্ট, বা শ্রুত নহে কি; যথা : ‘এই ব্যক্তি মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট করে না। তাহলে যথাশীঘ্র রাজারা তাকে মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট না করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, প্রকৃতপক্ষে তা নহে।”</p>
<p class="bodytext">“সাধু ভিক্ষুগণ, আমার দ্বারাও এরূপ দৃষ্ট বা শ্রুত হয়নি যে ‘এই ব্যক্তি মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট করে না। তাহলে যথাশীঘ্র রাজারা তাকে মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট না করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে। </p>
<p class="bodytext">কিন্তু, যদি জনতারা তার পাপকর্ম সম্পর্কে এরূপ সাৰ্য প্রমাণ দেয় যে ‘এই ব্যক্তি মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট করেছে। তাহলে যথাশীঘ্র রাজারা তাকে মিথ্যাবাক্যের দ্বারা গৃহপতি কিংবা গৃহপতির পুত্রের ধন-দৌলত বিনষ্ট করার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে। ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, এই বিষয় আমাদের দ্বারা দৃষ্ট ও শ্রুত হয়েছে এবং তা ভবিষ্যতেও শুনব।”</p>
<p class="bodytext">৫. “তা কিরূপ মনে করো, ভিক্ষুগণ, তা তোমাদের দ্বারা দৃষ্ট, বা শ্রুত নহে কী; যথা : ‘এই ব্যক্তি সুরা-মদপান হতে প্রতিবিরত। তাহলে যথাশীঘ্র রাজারা তাকে সুরা-মদপান হতে প্রতিবিরত হওয়ার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, প্রকৃতপক্ষে তা নহে।”</p>
<p class="bodytext">“সাধু ভিক্ষুগণ, আমার দ্বারাও এরূপ দৃষ্ট বা শ্রুত হয়নি যে ‘এই ব্যক্তি সুরা-মদপান হতে প্রতিবিরত। তাহলে যথাশীঘ্র রাজারা তাকে সুরা-মদপান হতে প্রতিবিরত হওয়ার দরুন ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’</p>
<p class="bodytext">কিন্তু, যদি জনতারা তার পাপকর্ম সম্পর্কে এরূপ সাৰ্য প্রমাণ দেয় যে ‘এই ব্যক্তি সুরা-মদপান করে প্রমত্ততার কারণে অনুযুক্ত হয়ে স্ত্রী কিংবা পুরুষের জীবন হত্যা করেছে; এই ব্যক্তি সুরা-মদপান করে প্রমত্ততার কারণে অনুযুক্ত হয়ে গ্রাম বা অরণ্য হতে অদত্তবস্তু চুরি করেছে; এই ব্যক্তি সুরা-মদপান করে প্রমত্ততার কারণে অনুযুক্ত হয়ে পরস্ত্রী, পরকুমারীদের সাথে সংসর্গিত হয়; এই ব্যক্তি সুরা-মদপান করে প্রমত্ততার কারণে অনুযুক্ত হয়ে মিথ্যাবাক্যের দ্বারা গৃহপতি কিংবা গৃহপতি পুত্রের ধন দৌলত বিনষ্ট করে। তাহলে, যথাশীঘ্র রাজারা তাকে সুরা-মদপান করে প্রমত্ততার কারণে অনুযুক্ত হয়ে স্ত্রী কিংবা পুরুষের জীবন হত্যার দরুন; সুরা-মদপান করে প্রমত্ততার কারণে অনুযুক্ত হয়ে গ্রাম বা অরণ্য হতে অদত্তবস্তু চুরি করার দরুন; সুরা-মদপান করে প্রমত্ততার কারণে অনুযুক্ত হয়ে পরস্ত্রী, পরকুমারীদের সাথে সংসর্গিত হওয়ার দরুন; সুরা-মদপান করে প্রমত্ততার কারণে অনুযুক্ত হয়ে মিথ্যাবাক্যের দ্বারা গৃহপতি কিংবা গৃহপতি পুত্রের ধন-দৌলত বিনষ্ট করার দরুন; ধরে এনে হত্যা করে, কিংবা বন্ধন করে, কিংবা নির্বাসন দেয় অথবা যা ইচ্ছা তা করে।’ ইহা তোমাদের দ্বারা দৃষ্ট বা শ্রুত নহে কি?”</p>
<p class="bodytext">“ভন্তে, এই বিষয় আমাদের দ্বারা দৃষ্ট ও শ্রুত হয়েছে এবং তা ভবিষ্যতেও শুনব।”</p>
<p class="centered">রাজা সূত্র সমাপ্ত।</p>
<h3 class="subhead">৯. গৃহী সূত্র</h3>
<p class="bodytext">১৭৯.১. অনন্তর গৃহপতি অনাথপিণ্ডিক পঞ্চশত উপাসকের দ্বারা পরিবৃত হয়ে যেখানে ভগবান সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে উপবেশন করলেন। অতঃপর ভগবান আয়ুষ্মান সারিপুত্রকে আহ্বান করে বললেন :</p>
<p class="bodytext">২. “হে সারিপুত্র, তুমি যে শ্বেতবসনধারী গৃহীকে জ্ঞাত আছো; যে পঞ্চ শিক্ষাপদে সংবুতকর্ম হয়ে দৃষ্টধর্মে সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয়। সে যদি আকাঙ্ক্ষা করে তাহলে নিজেই নিজেকে এরূপে ব্যাখ্যা করতে পারে যে ‘আমার নিরয়-গতি ক্ষীণ হয়েছে, তীর্যক-গতি ক্ষীণ হয়েছে, প্রেত-গতি ক্ষীণ হয়েছে, অপায়-দুর্গতি বিনিপাত ক্ষীণ হয়েছে। আমি স্রোতে আপন্ন, অবিনিপাতধর্মী এবং নিয়ত সম্বোধিপরায়ণ।’”</p>
<p class="bodytext">৩. সে কোন পঞ্চবিধ শিক্ষাপদে সংবুতকর্ম হয়?</p>
<p class="bodytext">এক্ষেত্রে, হে সারিপুত্র, আর্যশ্রাবক প্রাণিহত্যা হতে প্রতিবিরত হয়, অদত্তবস্তু গ্রহণ হতে প্রতিবিরত হয়, মিথ্যাকামাচার হতে প্রতিবিরত হয়, মিথ্যা বাক্য ভাষণ হতে প্রতিবিরত হয় এবং সুরামদ্য গ্রহণ হতে প্রতিবিরত হয়। সে এই পঞ্চবিধ শিক্ষাপদে সংবুত কর্ম হয়।</p>
<p class="bodytext">৪. সে কোন চতুর্বিধ অভিচিত্তাশ্রিত ধ্যানে দৃষ্টধর্মে সুখবিহারস্বরূপ যথেচ্ছালাভী, অনায়াসলাভী ও অক্লেশলাভী হয়?</p>
<p class="bodytext">এক্ষেত্রে সারিপুত্র, আর্যশ্রাবক বুদ্ধের প্রতি পূর্ণ বিশ্বাসসম্পন্ন হয়, ‘ইনিই সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অদম্য পুরুষগণের দমনে শ্রেষ্ঠ সারথি, দেবমনুষ্যগণের শাস্তা, বুদ্ধ ভগবান।’ ইহা হচ্ছে অবিশুদ্ধ চিত্তের বিশুদ্ধতার জন্য, অপবিত্র চিত্তের পবিত্রতার জন্য দৃষ্টধর্মে সুখবিহারস্বরূপ প্রথম অভিচিত্তাশ্রিত ধ্যান যা অধিগত হয়।</p>
<p class="bodytext">পুনশ্চ, সারিপুত্র, আর্যশ্রাবক ধর্মের প্রতি পূর্ণ বিশ্বাসসম্পন্ন হয়, ‘ভগবানের ধর্ম সুআখ্যাত, স্বয়ং দর্শনীয়, কালাকাল বিরহিত, এসে দেখার যোগ্য, নির্বাণপ্রাপক এবং বিজ্ঞজন কর্তৃক প্রত্যক্ষনীয়।’ ইহা হচ্ছে অবিশুদ্ধ চিত্তের বিশুদ্ধতার জন্য, অপবিত্র চিত্তের পবিত্রতার জন্য দৃষ্টধর্মে সুখবিহারস্বরূপ দ্বিতীয় অভিচিত্তাশ্রিত ধ্যান যা অধিগত হয়।</p>
<p class="bodytext">পুনশ্চ, সারিপুত্র, আর্যশ্রাবকসংঘের প্রতি পূর্ণ বিশ্বাসসম্পন্ন হয়, ‘ভগবানের শ্রাবকসংঘ সুপথে প্রতিপন্ন, ঋজুপথে প্রতিপন্ন, ন্যায়পথে প্রতিপন্ন, সমীচীন পথে প্রতিপন্ন, ভগবানের শ্রাবকসংঘ যুগ্ম হিসাবে চারি যুগ্ম এবং পুদ্গল হিসাবে অষ্ট আর্যপুদ্গলই চারি প্রত্যয় দান-আহুতি লাভের যোগ্য, পূজার যোগ্য, দক্ষিণার যোগ্য, অঞ্জলিকরণীয় এবং জগতের অনুত্তর পুণ্যক্ষেত্র।’ ইহা হচ্ছে অবিশুদ্ধ চিত্তের বিশুদ্ধতার জন্য, অপবিত্র চিত্তের পবিত্রতার জন্য দৃষ্টধর্মে সুখবিহারস্বরূপ তৃতীয় অভিচিত্তাশ্রিত ধ্যান যা অধিগত হয়। </p>
<p class="bodytext">পুনশ্চ, সারিপুত্র, আর্যশ্রাবক আর্যকান্ত, অখণ্ড, অছিদ্র, বিশুদ্ধ, অকলঙ্কিত, মুক্ত, বিজ্ঞজন কর্তৃক প্রশংসিত, অদূষিত ও সমাধি লাভের সহায়ক শীলের দ্বারা সমন্নাগত হয়। ইহা হচ্ছে অবিশুদ্ধ চিত্তের বিশুদ্ধতার জন্য, অপবিত্র চিত্তের পবিত্রতার জন্য দৃষ্টধর্মে সুখবিহারস্বরূপ চতুর্থ অভিচিত্তাশ্রিত ধ্যান যা অধিগত হয়।</p>
<p class="bodytext">৫. সারিপুত্র, তুমি যে শ্বেতবসনধারী গৃহীকে জ্ঞাত আছো; যে পঞ্চ শিক্ষাপদে সংবুত কর্ম হয়ে দৃষ্টধর্মে সুখবিহারস্বরূপ অভিচিত্তাশ্রিত চতুর্বিধ ধ্যানে যথেচ্ছালাভী, অনায়াসলাভী ও অক্লেশলাভী হয়। সে যদি আকাঙ্ক্ষা করে তাহলে নিজেই নিজেকে এরূপে ব্যাখ্যা করতে পারে যে ‘আমার নিরয়-গতি ক্ষীণ হয়েছে, তীর্যক-গতি ক্ষীণ হয়েছে, প্রেত-গতি ক্ষীণ হয়েছে, অপায়-দুর্গতি বিনিপাত ক্ষীণ হয়েছে। আমি স্রোতে আপন্ন, অবিনিপাতধর্মী এবং নিয়ত সম্বোধিপরায়ণ।’”</p>
<p class="gatha">নিরয়ের ভয় করে দর্শন করহ পরিহার,</p>
<p class="gatha">পাপ-অকুশল আছে যত এ ভব সংসার;</p>
<p class="gatha">আর্যধর্মে প্রতিষ্ঠিত হয়ে পণ্ডিতগণ,</p>
<p class="gatha">সেরূপ পাপকর্ম করে সতত বর্জন;</p>
<p class="gatha">বিদ্যমান শক্তি বলে করো না হিংসা, সংহার,</p>
<p class="gatha">সত্ত্ব যত করে বিচরণ এ জগৎ মাঝার।</p>
<p class="gatha">জ্ঞাতসারে মিথ্যা কথনে হও সদা বিরত,</p>
<p class="gatha">পরদ্রব্যে নির্লিপ্তভাব রাখ হে নিয়ত;</p>
<p class="gatha">পরকীয়ায় রমিত নহে, নহে কদাচন,</p>
<p class="gatha">নিজ ভার্যায় তুষ্ট থাকো হয়ে প্রফুল্ল মন।</p>
<p class="gatha">চিত্ত মোহনকারী যত সুরা-মদ্য আছে,</p>
<p class="gatha">বিন্দুমাত্র করো না পান কেউ কিন্তু পাছে;</p>
<p class="gatha">জগৎ ত্রাতা বুদ্ধের গুণ কর অনুস্মরণ,</p>
<p class="gatha">ধর্ম-চিন্তায় প্রবুদ্ধ হও সবে আমরণ;</p>
<p class="gatha">হিত চিন্তা দ্বারা কর দেবলোক ভাবনা,</p>
<p class="gatha">অব্যাপাদ মৈত্রী নামে উক্ত যা চিত্ত নিরঞ্জনা;</p>
<p class="gatha">পুণ্যার্থীর দানফল বিপুল হবে নিশ্চয়,</p>
<p class="gatha">সাধু পাত্রে দান-যজ্ঞে যদি প্রথমে রত হয়।</p>
<p class="gatha">সেরূপ সাধুগণের কথা করছি এখন ভাষণ,</p>
<p class="gatha">শুন হে সারিপুত্র তা হয়ে একাগ্র মন।</p>
<p class="gatha">কৃষ্ণ, শ্বেত, হরিদ্রা আর নানান রঙে চিত্রিত,</p>
<p class="gatha">তাদৃশ গরু মধ্যে হয় দান্ত পুঙ্গব জাত।</p>
<p class="gatha">ভারবাহী বলবান আর নিরীহ পুঙ্গব তেমন,</p>
<p class="gatha">দ্রুতগামী, বর্ণময় হলেও সুখী নহে কদাচন;</p>
<p class="gatha">কৃষি কাজের জন্য জোয়াল তাদের টানতে হয়,</p>
<p class="gatha">ভারবাহী হয়ে তারা সদাই পরাধীন রয়।</p>
<p class="gatha">ঠিক সেরূপে ক্ষত্রিয়, ব্রাহ্মণ, বৈশ্য ও জাতি শুদ্র,</p>
<p class="gatha">চণ্ডাল, পুক্কুসসহ যত জাতি সুভদ্র;</p>
<p class="gatha">তাদৃশ কুল মাঝে হয় দান্ত সুজন জাত,</p>
<p class="gatha">বিনয়ী, ধার্মিক সেতো রয় শীলে প্রতিষ্ঠিত;</p>
<p class="gatha">সত্যবাদী, নম্র তিনি জন্ম-মৃত্যু করেছে ছেদিত,</p>
<p class="gatha">ব্রহ্মচর্যে সিদ্ধ তার দুঃখ বোঝা হল নমিত।</p>
<p class="gatha">বিসংযুক্ত, কৃতকার্য, অনাসব এই ত্রিলোকে,</p>
<p class="gatha">সর্ব ধর্মে পারঙ্গম তিনি নিবৃত অনাসক্তি ও শোকে।</p>
<p class="gatha">সেরূপ বিরজ ক্ষেত্রে যদি দান দত্ত হয়,</p>
<p class="gatha">বিপুল হবে আনিশংস তার ওহে মহাশয়।</p>
<p class="gatha">মূর্খ, অজ্ঞ, অশ্রুতবান ইহলোকে যত,</p>
<p class="gatha">জ্ঞাত না হয়ে করে দান অন্য শাসনে সতত।</p>
<p class="gatha">সাধু, প্রাজ্ঞ, বীরদের যারা করেন ভজনা,</p>
<p class="gatha">বুদ্ধশ্রদ্ধা বাড়ে তাদের কদাপি কমে না;</p>
<p class="gatha">দেবলোক বা ইহলোকে তারা যথায় জন্ম হয়,</p>
<p class="gatha">অনুক্রমে লভে নির্বাণ তাদৃশ পণ্ডিত মহাশয়।</p>
<p class="centered">গৃহী সূত্র সমাপ্ত।</p>
<h3 class="subhead">১০. গবেসী সূত্র</h3>
<p class="bodytext">১৮০.১. একসময় ভগবান কোশলে মহতী ভিক্ষুসংঘসহ দীর্ঘ পর্যটনে পরিভ্রমণ করছিলেন। অতঃপর অর্ধপথ অগ্রসর হয়ে ভগবান অন্যতর স্থানে মহাশালবন দেখলেন। দেখে পথ হতে নেমে সেই শালবনে উপস্থিত হলেন। উপস্থিত হয়ে সেই শালবনের ভিতর প্রবিষ্ট হয়ে একস্থানে মৃদু হাঁস্য প্রকাশ করলেন।</p>
<p class="bodytext">অতঃপর আয়ুষ্মান আনন্দের এরূপ চিন্তার উদ্রেক হলো, “ভগবানের মৃদু হাঁস্য প্রকাশের হেতু-প্রত্যয় কী? তথাগতগণ অকারণে হাঁস্য প্রকাশ করেন না। তার পর আয়ুষ্মান আনন্দ ভগবানকে এরূপ বললেন, “ভন্তে, ভগবানের মৃদু হাঁস্য প্রকাশের হেতু-প্রত্যয় কী? অকারণে তথাগত হাঁস্য প্রকাশ করেন না।”</p>
<p class="bodytext">২. “হে আনন্দ, পূর্বে এস্থানে সমৃদ্ধ-স্ফীত, বহুজনাকীর্ণ নগর ছিল। কাশ্যপ ভগবান অর্হৎ সম্যকসম্বুদ্ধ সেই নগরকে উপনিশ্রয় করে অবস্থান করতেন। আনন্দ, কাশ্যপ ভগবান, অর্হৎ, সম্যকসম্বুদ্ধের গবেসী নামক শীল অপরিপূর্ণকারী এক উপাসক ছিল। উপাসক গবেসীর কারণে পঞ্চশত ব্যক্তি উপাসকত্ব গ্রহণ করেছিলেন এবং প্ররোচিত হয়েছিলেন। কিন্তু তারা শীল অপরিপূর্ণকারী ছিল। অনন্তর উপাসক গবেসীর এরূপ চিন্তা উৎপন্ন হলো, ‘আমি এই পাঁচশত উপাসকদের বহুপকারক, পূর্বগামী এবং প্ররোচক। আমি নিজেও শীল অপরিপূর্ণকারী এবং এই পঞ্চশত উপাসকেরাও শীলাদি অপরিপূর্ণকারী। এরূপ সমতুল্যহেতু (আমাতে) কিছুই অতিরিক্তরূপে নাই। এখন বাড়তি কিছুর জন্য আমাকে অগ্রসর হতে হবে।’ </p>
<p class="bodytext">৩. অতঃপর, আনন্দ, উপাসক গবেসী সেই পঞ্চশত উপাসকদের নিকট গমনপূর্বক এরূপ বললেন, ‘বন্ধুগণ, আজ হতে আমাকে শীলাদি পরিপূর্ণকারীরূপে গ্রহণ করুন!’ তার পর, আনন্দ, সেই পাঁচশত উপাসকদের এরূপ চিন্তা হলো : ‘আর্য গবেসী আমাদের বহুপকারী, পূর্বগামী এবং প্ররোচক। এখন আর্য গবেসী শীলাদি পরিপূর্ণকারী হবেন। তাহলে আমরাও নই কেন?’<span class="ftnRef">[59]</span> অতঃপর সেই পাঁচশত উপাসকেরা যেখানে গবেসী উপাসক আছেন সেখানে গমন করে তাকে এরূপ বললেন, ‘আর্য গবেসী, আজ হতে এই পঞ্চশত উপাসকদের শীলসমূহ পরিপূর্ণকারীরূপে গ্রহণ করুন।’ অতঃপর আনন্দ, উপাসক গবেসীর এরূপ মনোভাব হলো : ‘আমি এই পাঁচশত উপাসকদের বহুপকারক, পূর্বগামী এবং প্ররোচক। আমি নিজেও শীল পরিপূর্ণকারী এবং এই পঞ্চশত উপাসকেরাও শীল পূর্ণকারী। এরূপ সমতুল্যহেতু (আমাতে) কিছুই অতিরিক্তরূপে নাই। এখন বাড়তি কিছুর জন্য আমাকে অগ্রসর হতে হবে।’</p>
<p class="bodytext">৪. অতঃপর, আনন্দ, উপাসক গবেসী সেই উপাসকদের নিকট উপস্থিত হয়ে এরূপ বললেন, ‘বন্ধুগণ, আজ হতে আমাকে ব্রহ্মচারী, ধর্মজীবন যাপনকারী, গ্রাম্যধর্ম মৈথুন হতে বিরতরূপে গ্রহণ করুন।’ তার পর, আনন্দ, সেই পাঁচশত উপাসকদের এরূপ মনোভাব হলো : ‘আর্য গবেসী আমাদের বহুপকারী, পূর্বগামী এবং প্ররোচক। এখন আর্য গবেসী ব্রহ্মচারী, ধর্মজীবন যাপনকারী এবং গ্রাম্যধর্ম মৈথুন হতে বিরত হবেন। তা হলে আমরাও নই কেন? অতঃপর সেই পঞ্চশত উপাসকেরা গবেসী উপাসকের নিকট গমনপূর্বক তাকে এরূপ বললেন, ‘আর্য গবেসী, আজ হতে এই পঞ্চশত উপাসকদের ব্রহ্মচারী, ধর্মজীবন যাপনকারী, গ্রাম্যধর্ম মৈথুন হতে বিরতরূপে গ্রহণ করুন।’ তার পর, আনন্দ, উপাসক গবেসীর এরূপ চিন্তার উদ্রেক হলো : ‘আমি এই পাঁচশত উপাসকদের বহুপকারক, পূর্বগামী এবং প্ররোচক। আমি নিজেও শীল পরিপূর্ণকারী এবং এই পঞ্চশত উপাসকেরাও শীল পূর্ণকারী। আমি নিজেও ব্রহ্মচারী, ধর্মজীবন যাপনকারী ও গ্রাম্যধর্ম মৈথুন হতে বিরত। এই পঞ্চশত উপাসকেরাও ব্রহ্মচারী, ধর্মজীবন যাপনকারী ও গ্রাম্যধর্ম মৈথুন হতে বিরত। এরূপ সমতুল্যহেতু (আমাতে) কিছুই অতিরিক্তরূপে নাই। এখন বাড়তি কিছুর জন্য আমাকে অগ্রসর হতে হবে।’</p>
<p class="bodytext">৫. অতঃপর, আনন্দ, উপাসক গবেসী সেই উপাসকদের নিকট উপস্থিত হয়ে এরূপ বললেন, ‘বন্ধুগণ, আজ হতে আমাকে একাহারী, রাত্রিভোজনে বিরত এবং বৈকালিক ভোজন হতে বিরতরূপে গ্রহণ করুন।’ তার পর, আনন্দ, সেই পাঁচশত উপাসকের এরূপ মনোভাব হলো : ‘আর্য গবেসী আমাদের বহুপকারী, পূর্বগামী এবং প্ররোচক। এখন আর্য গবেসী একাহারী, রাত্রিভোজনে বিরত এবং বৈকালিক ভোজন হতে বিরত হবেন। তাহলে আমরাও নই কেন? অতঃপর সেই পঞ্চশত উপাসকেরা যেখানে গবেসী উপাসক সেখানে গমনপূর্বক তাকে এরূপ বললেন, ‘আর্য গবেসী, আজ হতে এই পঞ্চশত উপাসকদের একাহারী, রাত্রিভোজনে বিরত এবং বৈকালিক ভোজন হতে বিরতরূপে গ্রহণ করুন।’ তার পর, আনন্দ, উপাসক গবেসীর এরূপ মনোভাব হলো : ‘আমি এই পাঁচশত উপাসকদের বহুপকারক, পূর্বগামী এবং প্ররোচক। আমি নিজেও শীল পরিপূর্ণকারী এবং এই পঞ্চশত উপাসকেরাও শীল পূর্ণকারী। আমি নিজেও ব্রহ্মচারী, ধর্মজীবন যাপনকারী ও গ্রাম্যধর্ম মৈথুন হতে বিরত। এবং এই পঞ্চশত উপাসকেরাও ব্রহ্মচারী, ধর্মজীবন যাপনকারী ও গ্রাম্যধর্ম মৈথুন হতে বিরত। আমিও একাহারী, রাত্রিভোজনে বিরত এবং বৈকালিক ভোজন হতে বিরত এবং এই পঞ্চশত উপাসকেরাও একাহারী, রাত্রিভোজনে বিরত এবং বৈকালিক ভোজন হতে বিরত। এরূপ সমতুল্যহেতু (আমাতে) কিছুই অতিরিক্তরূপে নাই। এখন বাড়তি কিছুর জন্য আমাকে অগ্রসর হতে হবে।’</p>
<p class="bodytext">৬. অনন্তর, আনন্দ, উপাসক গবেসী যেখানে কাশ্যপ ভগবান, অর্হৎ, সম্যকসম্বুদ্ধ সেখানে গেলেন। উপস্থিত হয়ে কাশ্যপ ভগবান, অর্হৎ, সম্যকসম্বুদ্ধকে এরূপ বললেন, ‘ভন্তে, আমি ভগবানের নিকটে প্রব্রজ্যা ও উপসম্পদা লাভ করতে চাই।’ হে আনন্দ, উপাসক গবেসী কাশ্যপ ভগবান, অর্হৎ, সম্যকসম্বুদ্ধের নিকট প্রব্রজ্যা ও উপসম্পদা লাভ করলেন। অতঃপর আনন্দ, তরুণ গবেসী ভিক্ষু একাকী ধ্যানপরায়ণ, অপ্রমত্ত, বীর্যবান ও তদ্গত চিত্তে অবস্থান করতে করতে অচিরে যার জন্য কুলপুত্রগণ সম্যকরূপে আগার হতে অনাগারিক প্রব্রজ্যা গ্রহণ করেন; সেই অনুত্তর ব্রহ্মচর্যাবসান ইহজীবনে স্বয়ং অভিজ্ঞা দ্বারা সাক্ষাৎ করে, প্রাপ্ত হয়ে বাস করতে লাগলেন। জন্ম ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয়কৃত হয়েছে এবং এর জন্য আর অন্য কোনো করণীয় নাই, এরূপ বুঝতে পারলেন। আনন্দ, গবেসী ভিক্ষু অন্যতর অর্হৎ হলেন।</p>
<p class="bodytext">৭. অতঃপর, আনন্দ, সেই পাঁচশত উপাসকদের এরূপ চিন্তার উদ্রেক হলো : ‘আর্য গবেসী আমাদের বহুপকারী, পূর্বগামী, প্ররোচক, তিনি কেশশ্মশ্রূ মুণ্ডন করে কাষায় বস্ত্রে আচ্ছাদিত হয়ে আগার হতে অনাগারিক প্রব্রজিত হয়েছেন, তাহলে আমরাও নই কেন? অতঃপর, আনন্দ, সেই পঞ্চশত উপাসকেরা কাশ্যপ ভগবান, অর্হৎ, সম্যকসম্বুদ্ধের নিকট গমনপূর্বক তাকে এরূপ বললেন, ‘ভন্তে, আমরা ভগবানের নিকট প্রব্রজ্যা ও উপসম্পদা লাভ করতে চাই।’ আনন্দ, সেই পঞ্চশত উপাসকেরা কাশ্যপ ভগবান, অর্হৎ, সম্যকসম্বুদ্ধের নিকট প্রব্রজ্যা ও উপসম্পদা লাভ করলেন।</p>
<p class="bodytext">৮. অনন্তর, আনন্দ, গবেসী ভিক্ষুর এরূপ মনোভাব হলো : ‘আমি এই অনুত্তর বিমুক্তিসুখ বিনাবাধায়, বিনাশ্রমে এবং অনায়াসে লাভ করতে পারি। অহো! সত্যিই যদি এই পঞ্চশত ভিক্ষুরাও অনুত্তর বিমুক্তিসুখ বিনাবাধায়, বিনাশ্রমে এবং অনায়াসে লাভ করতে পারত।’ অতঃপর, আনন্দ, সেই পঞ্চশত ভিক্ষুগণ ধ্যানপরায়ণ, অপ্রমত্ত, বীর্যবান ও তদ্গত চিত্তে অবস্থান করতে করতে অচিরে যার জন্য কুলপুত্রগণ সম্যকরূপে আগার হতে অনাগারিক প্রব্রজ্যা গ্রহণ করেন; সেই অনুত্তর ব্রহ্মচর্যাবসান ইহজীবনে স্বয়ং অভিজ্ঞা দ্বারা সাক্ষাৎ করে, প্রাপ্ত হয়ে বাস করতে লাগলেন। জন্ম ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয়কৃত হয়েছে এবং এর জন্য আর অন্য কোনো করণীয় নাই, এরূপ বুঝতে পারলেন।</p>
<p class="bodytext">৯. এরূপে, আনন্দ, গবেসী প্রমুখ সেই পঞ্চশত ভিক্ষুরা উত্তরোত্তর, প্রণীত হতে প্রণীতরূপে প্রচেষ্টা করে অনুত্তর বিমুক্তি সুখ উপলব্ধি করলেন। তদ্ধেতু, আনন্দ, তোমাদের এরূপ শিক্ষা করা কর্তব্য : ‘উত্তরোত্তর, প্রণীত হতে প্রণীতরূপে প্রচেষ্টা করে অনুত্তর বিমুক্তিসুখ উপলব্ধি করব।’ আনন্দ, তোমাদের এরূপই শিক্ষা করা কর্তব্য।”</p>
<p class="centered">গবেসী সূত্র সমাপ্ত।</p>
<p class="centered">উপাসক বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দৌর্মনস্য, বিশারদ সূত্র হলো বিবৃত,</p>
<p class="gatha">নিরয়, বৈর, চণ্ডাল হয়েছে উল্লেখিত;</p>
<p class="gatha">প্রীতি, বাণিজ্য, রাজা সূত্র এথায় প্রকাশিত,</p>
<p class="gatha">গৃহী, গবেসীসহ উপাসক বর্গ হলো সমাপ্ত॥</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(১৯) ৪. অরণ্য বর্গ</h1>
<div class="chaptxt">
<h3 class="subhead">১. আরণ্যিক সূত্র</h3>
<p class="bodytext">১৮১.১. “হে ভিক্ষুগণ, পাঁচ প্রকার আরণ্যিক আছে। সেই পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ আরণ্যিক হয়, পাপেচ্ছা ও ইচ্ছালোলুপবশে কেউ কেউ আরণ্যিক হয়, উন্মাদ ও চিত্তবিক্ষেপতার দরুন কেউ কেউ আরণ্যিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ আরণ্যিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে আরণ্যিক হয়। ভিক্ষুগণ, এই পঞ্চবিধ আরণ্যিক আছে। ভিক্ষুগণ, এই পঞ্চবিধ আরণ্যিকদের মধ্যে যে আরণ্যিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে আরণ্যিক হয় তিনিই পঞ্চ আরণ্যিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ আরণ্যিকদের মধ্যে যে আরণ্যিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে আরণ্যিক হয়, সে-ই পঞ্চ আরণ্যিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">আরণ্যিক সূত্র সমাপ্ত।</p>
<h3 class="subhead">২. চীবর সূত্র</h3>
<p class="bodytext">১৮২.১. “হে ভিক্ষুগণ, পাংশুকুলিক<span class="ftnRef">[60]</span> পাঁচ প্রকার। কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ পাংশুকুলিক হয়, পাপেচ্ছা ও ইচ্ছালোলুপবশে কেউ কেউ পাংশুকুলিক হয়, উন্মাদ ও চিত্তবিক্ষেপতার দরুন কেউ কেউ পাংশুকুলিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ পাংশুকুলিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে পাংশুকুলিক হয়। </p>
<p class="bodytext">ভিক্ষুগণ, এই পাঁচ প্রকার পাংশুকুলিক আছে। ভিক্ষুগণ, এই পঞ্চবিধ পাংশুকুলিকদের মধ্যে যে পাংশুকুলিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে পাংশুকুলিক হয়, সে-ই পঞ্চ পাংশুকুলিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ পাংশুকুলিকদের মধ্যে যে পাংশুকুলিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে পাংশুকুলিক হয়, সে-ই পঞ্চ পাংশুকুলিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">চীবর সূত্র সমাপ্ত।</p>
<h3 class="subhead">৩. বৃক্ষমূলিক সূত্র</h3>
<p class="bodytext">১৮৩.১. “হে ভিক্ষুগণ, বৃক্ষমূলিক পাঁচ প্রকার। কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ বৃক্ষমূলিক হয়, পাপেচ্ছা ও ইচ্ছালোলুপবশে কেউ কেউ বৃক্ষমূলিক হয়, উন্মাদ ও চিত্তবিক্ষেপতার দরুন কেউ কেউ বৃক্ষমূলিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ বৃক্ষমূলিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে বৃক্ষমূলিক হয়। </p>
<p class="bodytext">ভিক্ষুগণ, এই পাঁচ প্রকার বৃক্ষমূলিক আছে। ভিক্ষুগণ, এই পঞ্চবিধ বৃক্ষমূলিকদের মধ্যে যে বৃক্ষমূলিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে বৃক্ষমূলিক হয়, সে-ই পঞ্চ বৃক্ষমূলিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ বৃক্ষমূলিকদের মধ্যে যে বৃক্ষমূলিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে বৃক্ষমূলিক হয়, সে-ই পঞ্চ বৃক্ষমূলিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">বৃক্ষমূলিক সূত্র সমাপ্ত।</p>
<h3 class="subhead">৪. শ্মশানিক সূত্র</h3>
<p class="bodytext">১৮৪.১. “হে ভিক্ষুগণ, পাঁচ প্রকার শ্মশানিক আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ শ্মশানিক হয়, পাপেচ্ছা ও ইচ্ছালোলুপবশে কেউ কেউ শ্মশানিক হয়, উন্মাদ ও চিত্তবিক্ষেপতার দরুন কেউ কেউ শ্মশানিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ শ্মশানিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে শ্মশানিক হয়। </p>
<p class="bodytext">ভিক্ষুগণ, এই পাঁচ প্রকার শ্মশানিক আছে। হে ভিক্ষুগণ, এই পঞ্চবিধ শ্মশানিকদের মধ্যে যে শ্মশানিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে শ্মশানিক হয়, সে-ই পঞ্চ শ্মশানিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ শ্মশানিকদের মধ্যে যে শ্মশানিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে শ্মশানিক হয়, সে-ই পঞ্চ শ্মশানিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">শ্মশানিক সূত্র সমাপ্ত।</p>
<h3 class="subhead">৫. উন্মুক্ত স্থানে বাসকারী সূত্র</h3>
<p class="bodytext">১৮৫.১. “হে ভিক্ষুগণ, পাঁচ প্রকার উন্মুক্ত স্থানে বাসকারী আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ উন্মুক্ত স্থানে বাসকারী হয়, পাপেচ্ছা ও ইচ্ছালোলুপবশে কেউ কেউ উন্মুক্ত স্থানে বাসকারী হয়, উন্মাদ ও চিত্তবিক্ষেপতার দরুন কেউ কেউ উন্মুক্ত স্থানে বাসকারী হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ উন্মুক্ত স্থানে বাসকারী হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে উন্মুক্ত স্থানে বাসকারী হয়।</p>
<p class="bodytext">ভিক্ষুগণ, এই পাঁচ প্রকার উন্মুক্ত স্থানে বাসকারী আছে। ভিক্ষুগণ, এই পঞ্চবিধ উন্মুক্ত স্থানে বাসকারীদের মধ্যে যে উন্মুক্ত স্থানে বাসকারী অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে উন্মুক্ত স্থানে বাস করে, সে-ই পঞ্চ উন্মুক্ত স্থানে বাসকারীদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ উন্মুক্ত স্থানে বাসকারীদের মধ্যে যে উন্মুক্ত স্থানে বাসকারী অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে উন্মুক্ত স্থানে বাসকারী হয়, সে-ই পঞ্চ উন্মুক্ত স্থানে বাসকারীদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">উন্মুক্ত স্থানে বাসকারী সূত্র সমাপ্ত।</p>
<h3 class="subhead">৬. নৈশর্যিক<span class="ftnRef">[61]</span> সূত্র</h3>
<p class="bodytext">১৮৬.১. “হে ভিক্ষুগণ, পাঁচ প্রকার নৈশর্যিক আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ নৈশর্যিক হয়, পাপেচ্ছা ও ইচ্ছালোলুপবশে কেউ কেউ নৈশর্যিক হয়, উন্মাদ ও চিত্তবিক্ষেপতার দরুন কেউ কেউ নৈশর্যিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ নৈশর্যিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে নৈশর্যিক হয়।</p>
<p class="bodytext">ভিক্ষুগণ, এই পাঁচ প্রকার নৈশর্যিক আছে। ভিক্ষুগণ, এই পঞ্চবিধ নৈশর্যিকদের মধ্যে যে নৈশর্যিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে নৈশর্যিক হয়, সে-ই পঞ্চ নৈশর্যিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ নৈশর্যিকদের মধ্যে যে নৈশর্যিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে নৈশর্যিক হয়, সে-ই পঞ্চ নৈশর্যিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">নৈশর্যিক সূত্র সমাপ্ত।</p>
<h3 class="subhead">৭. যথাসন্থতিক<span class="ftnRef">[62]</span> সূত্র</h3>
<p class="bodytext">১৮৭.১. “হে ভিক্ষুগণ, পাঁচ প্রকার যথাসন্থতিক আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ যথাসন্থতিক হয়, পাপেচ্ছা ও ইচ্ছালোলুপবশে কেউ কেউ যথাসন্থতিক হয়, উন্মাদ ও চিত্তবিক্ষেপতার দরুন কেউ কেউ যথাসন্থতিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ যথাসন্থতিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে যথাসন্থতিক হয়।</p>
<p class="bodytext">ভিক্ষুগণ, এই পাঁচ প্রকার যথাসন্থতিক আছে। ভিক্ষুগণ, এই পঞ্চবিধ যথাসন্থতিকদের মধ্যে যে যথাসন্থতিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে যথাসন্থতিক হয়, সে-ই পঞ্চ যথাসন্থতিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ যথাসন্থতিকদের মধ্যে যে যথাসন্থতিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে যথাসন্থতিক হয়, সে-ই পঞ্চ যথাসন্থতিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">যথাসন্থতিক সূত্র সমাপ্ত।</p>
<h3 class="subhead">৮. একাসনিক<span class="ftnRef">[63]</span> সূত্র</h3>
<p class="bodytext">১৮৮.১. “হে ভিক্ষুগণ, পাঁচ প্রকার একাসনিক আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ একাসনিক হয়, পাপেচ্ছা ও ইচ্ছালোলুপবশে কেউ কেউ একাসনিক হয়, উন্মাদ ও চিত্তবিক্ষেপতার দরুন একাসনিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ একাসনিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে একাসনিক হয়।</p>
<p class="bodytext">ভিক্ষুগণ, এই পাঁচ প্রকার একাসনিক আছে। ভিক্ষুগণ, এই পঞ্চবিধ একাসনিকদের মধ্যে যে একাসনিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে একাসনিক হয়, সে-ই পঞ্চ একাসনিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ একাসনিকদের মধ্যে যে একাসনিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে একাসনিক হয়, সে-ই পঞ্চ একাসনিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">একাসনিক সূত্র সমাপ্ত।</p>
<h3 class="subhead">৯. খলুপশ্চাৎভত্তিক<span class="ftnRef">[64]</span> সূত্র</h3>
<p class="bodytext">১৮৯.১. “হে ভিক্ষুগণ, পাঁচ প্রকার খলুপশ্চাৎভত্তিক আছে। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ খলুপশ্চাৎভত্তিক হয়, পাপেচ্ছা ও ইচ্ছালোলুপবশে কেউ কেউ খলুপশ্চাৎভত্তিক হয়, উন্মাদ ও চিত্তবিক্ষেপতার দরুন খলুপশ্চাৎভত্তিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ খলুপশ্চাৎভত্তিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে খলুপশ্চাৎভত্তিক হয়।</p>
<p class="bodytext">ভিক্ষুগণ, এই পাঁচ প্রকার খলুপশ্চাৎভত্তিক আছে। ভিক্ষুগণ, এই পঞ্চবিধ খলুপশ্চাৎভত্তিকদের মধ্যে যে খলুপশ্চাৎভত্তিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে খলুপশ্চাৎভত্তিক হয়, সে-ই পঞ্চ খলুপশ্চাৎভত্তিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ খলুপশ্চাৎভত্তিকদের মধ্যে যে খলুপশ্চাৎভত্তিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে খলুপশ্চাৎভত্তিক হয়, সে-ই পঞ্চ খলুপশ্চাৎভত্তিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">খলুপশ্চাৎভত্তিক সূত্র সমাপ্ত।</p>
<h3 class="subhead">১০. পাত্রপিণ্ডিক সূত্র</h3>
<p class="bodytext">১৯০.১. “হে ভিক্ষুগণ, পাঁচ প্রকার পাত্রপিণ্ডিক আছে।। পাঁচ প্রকার কী কী?</p>
<p class="bodytext">২. মূর্খ ও মোহগ্রস্ততাহেতু কেউ কেউ পাত্রপিণ্ডিক হয়, পাপেচ্ছা ও ইচ্ছালোলুপবশে কেউ কেউ পাত্রপিণ্ডিক হয়, উন্মাদ ও চিত্তবিক্ষেপতার দরুন পাত্রপিণ্ডিক হয়, বুদ্ধগণ ও বুদ্ধশ্রাবকদের দ্বারা প্রশংসিত বিধায় কেউ কেউ পাত্রপিণ্ডিক হয় এবং কেউ কেউ অল্পেচ্ছুতা, সন্তুষ্টি, কঠোর সংযম (সল্লেখ), প্রবিবেক এবং এতেই যথেষ্ট, এরূপ সমর্থন করে পাত্রপিণ্ডিক হয়।</p>
<p class="bodytext">ভিক্ষুগণ, এই পাঁচ প্রকার পাত্রপিণ্ডিক আছে। ভিক্ষুগণ, এই পঞ্চবিধ পাত্রপিণ্ডিকদের মধ্যে যে পাত্রপিণ্ডিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে পাত্রপিণ্ডিক হয়, সে-ই পঞ্চ পাত্রপিণ্ডিকদের মধ্যে অগ্র, শ্রেষ্ঠ, মোক্ষ, উত্তম ও প্রবর (পরমোৎকৃষ্ট)।</p>
<p class="bodytext">যেমন, ভিক্ষুগণ, গরু হতে দুধ, দুধ হতে দধি, দধি হতে মাখন, মাখন হতে ঘৃত এবং ঘৃত হতে ঘৃতমণ্ড হয়। আর এ ঘৃতমণ্ডই অগ্র ও সর্বোত্তম হিসাবে বিবেচিত। ঠিক এরূপে, ভিক্ষুগণ, এই পঞ্চ পাত্রপিণ্ডিকদের মধ্যে যে পাত্রপিণ্ডিক অল্পেচ্ছুতা, সন্তুষ্টি, কঠোর সংযম, প্রবিবেক এবং এতেই যথেষ্ট, এরূপ সমর্থন করে পাত্রপিণ্ডিক হয়, সে-ই পঞ্চ পাত্রপিণ্ডিকদের মধ্যে অগ্র, শ্রেষ্ঠ, মোক্ষ, উত্তম ও প্রবর।”</p>
<p class="centered">পাত্রপিণ্ডিক সূত্র সমাপ্ত।</p>
<p class="centered">অরণ্য বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">আরণ্যিক, চীবর, বৃক্ষমূলিক আর শ্মশানিক;</p>
<p class="gatha">অব্ভোকাসিক, নৈশর্যিক, সন্থতিক ও একাসনিক,</p>
<p class="gatha">পশ্চাৎভত্তিক ও পাত্রপিণ্ডিক হলো বিবৃত;</p>
<p class="gatha">দশে মিলে অরণ্যবর্গ হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২০) ৫. ব্রাহ্মণ বর্গ</h1>
<div class="chaptxt">
<h3 class="subhead">১. কুকুর সূত্র</h3>
<p class="bodytext">১৯১.১. “হে ভিক্ষুগণ, পাঁচ প্রকার পোরাণ বা প্রাচীন ব্রাহ্মণধর্ম আছে, যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে। পাঁচ প্রকার কী কী? যথা : </p>
<p class="bodytext">২. ভিক্ষুগণ, পূর্বে ব্রাহ্মণেরা শুধুমাত্র ব্রাহ্মণীর নিকট গমন করতো অব্রাহ্মণীর নিকট নহে। বর্তমানে, ভিক্ষুগণ, ব্রাহ্মণেরা ব্রাহ্মণীর নিকটও গমন করে আবার অব্রাহ্মণীর নিকটও গমন করে। কিন্তু ভিক্ষুগণ, বর্তমান সময়েও কুকুরেরা শুধুমাত্র কুকুরীদের নিকট গমন করে (অন্য প্রাণী) অকুকুরীদের নিকট নহে। ভিক্ষুগণ, ইহা হচ্ছে প্রথম প্রাচীন ব্রাহ্মণধর্ম যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে।</p>
<p class="bodytext">৩. ভিক্ষুগণ, পূর্বে ব্রাহ্মণেরা শুধুমাত্র ঋতুমতী ব্রাহ্মণীর নিকট গমন করতো অঋতুমতী ব্রাহ্মণীর নিকট নহে। বর্তমানে ভিক্ষুগণ, ব্রাহ্মণেরা ঋতুমতী ব্রাহ্মণীর নিকটও গমন করে আবার অঋতুমতী ব্রাহ্মণীর নিকটও গমন করে। কিন্তু ভিক্ষুগণ, বর্তমান সময়েও কুকুরেরা শুধুমাত্র ঋতুমতী কুকুরীদের নিকট গমন করে অঋতুমতী কুকুরীর নিকট নহে। ভিক্ষুগণ, ইহা হচ্ছে দ্বিতীয় প্রাচীন ব্রাহ্মণধর্ম যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে।</p>
<p class="bodytext">৪. ভিক্ষুগণ, পূর্বে ব্রাহ্মণেরা ব্রাহ্মণীদের ক্রয়ও করতো না বিক্রয়ও করতো না, (শুধুমাত্র) পারস্পরিক মিলনের দরুন সহাবস্থানে রত হতো। ভিক্ষুগণ, বর্তমানে ব্রাহ্মণেরা ব্রাহ্মণীদের ক্রয়ও করে বিক্রয়ও করে এবং পারস্পরিক মিলনের দরুন সহাবস্থানে রতও হয়। কিন্তু ভিক্ষুগণ, বর্তমান সময়েও কুকুরেরা কুকুরীদের ক্রয়ও করে না বিক্রয়ও করে না, (শুধুমাত্র) পারস্পরিক মিলনের দরুন সহাবস্থানে রত হয়। ভিক্ষুগণ, ইহা হচ্ছে তৃতীয় প্রাচীন ব্রাহ্মণধর্ম যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে।</p>
<p class="bodytext">৫. ভিক্ষুগণ, পূর্বে ব্রাহ্মণেরা ধন-ধান্য, স্বর্ণ-রৌপ্য সঞ্চিত করতো না। বর্তমানে, ভিক্ষুগণ, ব্রাহ্মণেরা ধন-ধান্য, স্বর্ণ-রৌপ্য সঞ্চিত করে। কিন্তু ভিক্ষুগণ, বর্তমান সময়েও কুকুরেরা ধন-ধান্য, স্বর্ণ-রৌপ্য সঞ্চিত করে না। ভিক্ষুগণ, ইহা হচ্ছে চতুর্থ প্রাচীন ব্রাহ্মণধর্ম যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে।</p>
<p class="bodytext">৬. ভিক্ষুগণ, পূর্বে ব্রাহ্মণেরা সন্ধ্যাকালীন আহার এবং প্রাতেঃ প্রাতঃরাশের জন্য ভিক্ষা খুঁজতো। ভিক্ষুগণ, বর্তমানে ব্রাহ্মণেরা উদরপূর্ণ ভোজনান্তেও অবশিষ্ট ভাগ নিয়ে প্রস্থান করে। কিন্তু ভিক্ষুগণ, বর্তমান সময়েও কুকুরেরা সন্ধ্যায় সন্ধ্যাকালীন আহার এবং প্রাতে প্রাতঃরাশের জন্য অনুসন্ধান করে। ভিক্ষুগণ, ইহা হচ্ছে পঞ্চম প্রাচীন ব্রাহ্মণধর্ম যা বর্তমানে কুকুরদের মধ্যে দৃষ্ট হচ্ছে ব্রাহ্মণদের মধ্যে নহে।”</p>
<p class="centered">কুকুর সূত্র সমাপ্ত।</p>
<h3 class="subhead">২. দ্রোণ ব্রাহ্মণ সূত্র</h3>
<p class="bodytext">১৯২.১. “অনন্তর দ্রোণ ব্রাহ্মণ<span class="ftnRef">[65]</span> ভগবানের নিকট উপস্থিত হয়ে প্রীতি-সম্ভাষণ বিনিময় করলেন। সম্বোধনমূলক কথা ও স্মরণীয় বিষয়াদি আলাপান্তে একপাশে উপবেশন করলেন। একপাশে উপবিষ্ট দ্রোণ ব্রাহ্মণ ভগবানকে এরূপ বললেন :</p>
<p class="bodytext">২. ভো গৌতম, আমাকর্তৃক এরূপ শ্রুত হয়েছে যে ‘শ্রমণ গৌতম নাকি ব্রাহ্মণ, জীর্ণ, বৃদ্ধ, প্রবীণ, অর্ধগত, বয়স্কদের অভিবাদন করেন না, প্রত্যুত্থান করেন না এবং আসন দিয়ে নিমন্ত্রণ (আহ্বান) করেন না। ভো গৌতম, ইহা কী তদ্রূপ যে, ‘শ্রমণ গৌতম নাকি ব্রাহ্মণ, জীর্ণ, বৃদ্ধ, প্রবীণ, অর্ধগত, বয়স্কদের অভিবাদন করেন না, প্রত্যুত্থান করেন না এবং আসন দিয়ে নিমন্ত্রণ (আহ্বান) করেন না। ভো গৌতম, ইহা সত্যি নয় কি?’</p>
<p class="bodytext">“হে দ্রোণ, তুমি কি ব্রাহ্মণ হওয়ার সারবত্ততা স্বীকার করো?”</p>
<p class="bodytext">“ভো গৌতম, যদি কেউ সম্যক ভাষণকালে বলে যে ‘এই ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ, অধ্যায়ক, মন্ত্রধর, ত্রিবেদ, নির্ঘণ্ট, বেদনির্দিষ্ট অনুষ্ঠান পদ্ধতিসমূহ, অক্ষর, শব্দতত্ত্ব এবং ইতিহাসরূপ পঞ্চম বেদে পারদর্শী, পদকর্তা (শেৱ্লাক রচয়িতা), বৈয়াকরণিক ও লোকায়ত মহাপুরুষ লক্ষণ জ্ঞানসম্পন্ন। তাহলে ভো গৌতম, আমার সম্বন্ধেই সম্যক ভাষণকালে তা বলা উচিত। আমিই ভো গৌতম, ব্রাহ্মণ যে মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ, অধ্যায়ক, মন্ত্রধর, ত্রিবেদ, নির্ঘণ্ট, বেদনির্দিষ্ট অনুষ্ঠান পদ্ধতিসমূহ, অক্ষর, শব্দতত্ত্ব এবং ইতিহাসরূপ পঞ্চমবেদে পারদর্শী, পদকর্তা (শেৱ্লাক রচয়িতা), বৈয়াকরণিক ও লোকায়ত মহাপুরুষ লক্ষণ জ্ঞানসম্পন্ন।”</p>
<p class="bodytext">৩. “হে দ্রোণ, যে ব্রাহ্মণদের পূর্বেকার ঋষিগণ মন্ত্রসমূহ তৈরিকারী, মন্ত্রাদির প্রবর্তক; যাদের সংগৃহীত প্রাচীন মন্ত্রপদ, গীত, প্রব্যক্তসমূহ (ভাষণ) বর্তমানের ব্রাহ্মণেরা সেরূপেই কীর্তন করে, সেরূপেই ভাষণ করে, ভাষিত বিষয় পুনঃ ভাষণ করে, অধ্যয়নকৃত বিষয় পুনঃ অধ্যয়ন করে, এবং পঠিত বিষয় পুনঃ পাঠ করে। যেমন (তারা হচ্ছে) অষ্টক, বামক, বামদেব, বেশ্যমিত্র, যমদগ্নি, অঙ্গীরস, ভারদ্বাজ, বাসেষ্ঠ, কাশ্যপ এবং ভৃগু। তারা এই পঞ্চবিধ ব্রাহ্মণ ঘোষণা করেন। যথা : ব্রহ্মাসম, দেবসম, মরিয়াদ (সীমানা), ভগ্নমরিয়াদ (ভগ্ন সীমানা) এবং ব্রাহ্মণ চণ্ডাল। হে দ্রোণ, তাদের মধ্যে তুমি কোনটি?”</p>
<p class="bodytext">৪. “ভো গৌতম, আমরা পঞ্চবিধ ব্রাহ্মণ সম্পর্কে জানি না শুধুমাত্র ব্রাহ্মণ সম্বন্ধেই জ্ঞাত আছি। ভো গৌতম, আমাকে উত্তমভাবে সেরূপ ধর্মদেশনা করুন যাতে আমি এই পাঁচ প্রকার ব্রাহ্মণদের জানতে পারি।”</p>
<p class="bodytext">“তাহলে হে ব্রাহ্মণ, শ্রবণ করো, উত্তমরূপে মনোনিবেশ কর, আমি ভাষণ করব।”</p>
<p class="bodytext">‘তথাস্তু ভো গৌতম,’ বলে দ্রোণ ব্রাহ্মণ ভগবানকে প্রত্যুত্তর দিলেন। অতঃপর ভগবান বললেন :</p>
<p class="bodytext">৫. “হে দ্রোণ, কিরূপে ব্রাহ্মণ ব্রহ্মাসম হয়? এক্ষেত্রে দ্রোণ, ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ হয়। সে আটচল্লিশ বৎসর পর্যন্ত মন্ত্র অধ্যয়ন করে কৌমার ব্রহ্মচর্যা আচরণ করে। আটচল্লিশ বছর কৌমার ব্রহ্মচর্যা আচরণপূর্বক মন্ত্র অধ্যয়ন করে আচার্যের জন্য ধর্মত গুরুদক্ষিণা অন্বেষণ করে অর্ধমত নহে।</p>
<p class="bodytext">দ্রোণ, তথায় কিরূপ ধর্ম? এক্ষেত্রে কৃষিকার্য, বাণিজ্য, রাখালবৃত্তি, তীরন্দাজবৃত্তি কিংবা রাজপুরুষ (রাজার উপস্থায়করূপ) বৃত্তি অথবা যেকোনো শিল্পবিদ্যার মাধ্যমে নহে; সে ভিক্ষাপাত্রকে অবজ্ঞা না করে শুধুমাত্রই ভিক্ষাচর্যার দ্বারা গুরুদক্ষিণা অন্বেষণ করে। সে আচার্যকে গুরুদক্ষিণা অর্পণ করে কেশশ্মশ্রূ মুণ্ডন করে কাষায় বস্ত্রে আচ্ছাদিত হয়ে আগার হতে অনাগারিকরূপে প্রব্রজিত হয়। সে এরূপে প্রব্রজিত হয়ে মৈত্রীসহগত (যুক্ত) চিত্তে যথাক্রমে এক, দুই, তিন, চারি দিক পরিব্যপ্ত করে অবস্থান করে। </p>
<p class="bodytext">এরূপে ঊর্ধ্ব, অধঃ, তির্যক, সর্বদিক এবং সর্বতোভাবে সমস্ত জগৎ মৈত্রীযুক্ত চিত্তে বিপুল, মহান, অপ্রমেয়, অবৈর ও অব্যাপাদ দ্বারা পরিব্যপ্ত করে অবস্থান করে। করুণাযুক্ত চিত্তে যথাক্রমে এক, দুই, তিন, চারি দিক পরিব্যপ্ত করে অবস্থান করে। এরূপে ঊর্ধ্ব, অধঃ, তির্যক, সর্বদিক এবং সর্বতোভাবে সমস্ত জগৎ করুণাযুক্ত চিত্তে বিপুল, মহান, অপ্রমেয়, অবৈর ও অব্যাপাদ দ্বারা পরিব্যপ্ত করে অবস্থান করে। মুদিতাযুক্ত চিত্তে এক, দুই, তিন, চারি দিক পরিব্যপ্ত করে অবস্থান করে। এরূপে ঊর্ধ্ব, অধঃ, তির্যক, সর্বদিক এবং সর্বতোভাবে সমস্ত জগৎ মুদিতাযুক্ত চিত্তে বিপুল, মহান, অপ্রমেয়, অবৈর ও অব্যাপাদ দ্বারা পরিব্যপ্ত করে অবস্থান করে। উপেক্ষাযুক্ত চিত্তে এক, দুই, তিন, চারি দিক পরিব্যপ্ত করে অবস্থান করে। এরূপে ঊর্ধ্ব, অধঃ, তির্যক, সর্বদিক এবং সর্বতোভাবে সমস্ত জগৎ উপেক্ষাযুক্ত চিত্তে বিপুল, মহান, অপ্রমেয়, অবৈর ও অব্যাপাদ দ্বারা পরিব্যপ্ত করে অবস্থান করে। এই চারি ব্রহ্ম-বিহার ভাবিত করে কায়ভেদে মৃত্যুর পর সুগতি ব্রহ্মলোকে উৎপন্ন হয়। হে দ্রোণ, ব্রাহ্মণ এরূপে ব্রহ্মাসম হয়।</p>
<p class="bodytext">দ্রোণ, কিরূপে ব্রাহ্মণ দেবসম হয়? এক্ষেত্রে দ্রোণ, ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ হয়। সে আটচল্লিশ বৎসর পর্যন্ত মন্ত্র অধ্যয়ন করে কৌমার ব্রহ্মচর্যা আচরণ করে। আটচল্লিশ বছর কৌমার ব্রহ্মচর্যা আচরণপূর্বক মন্ত্র অধ্যয়ন করে আচার্যের জন্য ধর্মত গুরুদক্ষিণা অন্বেষণ করে অর্ধমত নহে।</p>
<p class="bodytext">দ্রোণ, তথায় কিরূপ ধর্ম? এক্ষেত্রে কৃষিকার্য, বাণিজ্য, রাখালবৃত্তি, তীরন্দাজবৃত্তি কিংবা রাজপুরুষ (রাজার উপস্থায়করূপ) বৃত্তি অথবা যেকোনো শিল্পবিদ্যার মাধ্যমে নহে; সে ভিক্ষাপাত্রকে অবজ্ঞা না করে শুধুমাত্রই ভিক্ষাচর্যার দ্বারা গুরুদক্ষিণা অন্বেষণ করে। সে আচার্যকে গুরুদক্ষিণা অর্পণ করে ধর্মত স্ত্রী অন্বেষণ করে অধর্মত নহে। দ্রোণ, তথায় কিরূপ ধর্ম? এক্ষেত্রে ক্রয় ও বিক্রয়ের দ্বারা নয় শুধুমাত্র জল ঢেলে<span class="ftnRef">[66]</span> ব্রাহ্মণীকে অন্বেষণ করে। সে ব্রাহ্মণীর নিকটেই গমন করে; ক্ষত্রিয়া, বৈশ্যা, শুদ্রা, চণ্ডালীনি, নিষাদিনী (শিকারিণী), ঝুরি তৈরিকারিণী, রথ নির্মাণকারিণী, ঝাড়-দারনি, স্তন্যদানরতা কিংবা অঋতুমতীর কাছে গমন করে না। কী জন্য হে দ্রোণ, ব্রাহ্মণ গর্ভিনীর নিকট গমন করে না? যদি দ্রোণ, ব্রাহ্মণ গর্ভিনীর নিকট গমন করে তাহলে অবশ্যই গর্ভস্থ পুত্র বা কন্যা অত্যধিক মলরাশিতে জন্ম হবে। তদ্ধেতু, দ্রোণ, ব্রাহ্মণ গর্ভিনীর নিকট গমন করে না। কী জন্য হে দ্রোণ, ব্রাহ্মণ (দুধ) দানরতার নিকটে গমন করে না? যদি দ্রোণ, ব্রাহ্মণ (দুধ) দানরতার নিকট গমন করে তাহলে দুগ্ধপোষ্য পুত্র বা কন্যাশিশু অশুচি লিপ্ত হবে। তদ্ধেতু দ্রোণ, ব্রাহ্মণ (স্তন্য) দানরতার নিকট গমন করে না। তার সেই ব্রাহ্মণী কাম, ক্রীড়া কিংবা রতির (আনন্দ) জন্য নয়; ব্রাহ্মণী ব্রাহ্মণের হয় শুধুমাত্র বংশধর সৃষ্টির নিমিত্তে। সে পুত্র-কন্যা লাভ করার পর কেশশ্মশ্রূ মুণ্ডন করে কাষায়বস্ত্রে আচ্ছাদিত হয়ে আগার হতে অনাগারিকরূপে প্রব্রজিত হয়। সে এরূপ প্রব্রজিত হয়ে কামসমূহ হতে বিবিক্ত হয়ে, অকুশলধর্ম হতে বিবিক্ত হয়ে সবিতর্ক সবিচার বিবেকজনিত প্রীতি-সুখমণ্ডিত প্রথম ধ্যান লাভ করে অবস্থান করে; বিতর্ক বিচারের উপশমে আধ্যাত্ম-সম্প্রসাদী, চিত্তের একীভাব আনয়নকারী অবিতর্ক অবিচার সমাধিজনিত প্রীতি-সুখমণ্ডিত দ্বিতীয় ধ্যান লাভ করে অবস্থান করে; সে প্রীতিতে বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতি নিরপেক্ষ) সুখ অনুভব করে, আর্যগণ যে ধ্যানস্তরে আরোহণ করলে ‘ধ্যানী উপেক্ষাসম্পন্ন ও স্মৃতিমান হয়ে (প্রীতি নিরপেক্ষ) সুখে বাস করে’ বলে বর্ণনা করে, সেই তৃতীয় ধ্যান লাভ করে অবস্থান করে; সে সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ ও বিষাদ) অস্তমিত করে নাদুঃখ-নাসুখ উপেক্ষা ও স্মৃতি পরিশুদ্ধ চিত্তে চতুর্থ ধ্যান লাভ করে অবস্থান করে। সে এই চতুর্বিধ ধ্যান ভাবিত করে কায়ভেদে মৃত্যুর পর সুগতি স্বর্গলোকে উৎপন্ন হয়। দ্রোণ, এরূপে ব্রাহ্মণ দেবসম হয়।</p>
<p class="bodytext">দ্রোণ, কিরূপে ব্রাহ্মণ মরিয়াদ (সীমানা) হয়? এক্ষেত্রে দ্রোণ, ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ হয়। সে আটচল্লিশ বৎসর পর্যন্ত মন্ত্র অধ্যয়ন করে কৌমার ব্রহ্মচর্যা আচরণ করে। আটচল্লিশ বছর কৌমার ব্রহ্মচর্যা আচরণপূর্বক মন্ত্র অধ্যয়ন করে আচার্যের জন্য ধর্মত গুরুদক্ষিণা অন্বেষণ করে অর্ধমত নহে।</p>
<p class="bodytext">হে দ্রোণ, তথায় কিরূপ ধর্ম? এক্ষেত্রে কৃষিকার্য, বাণিজ্য, রাখালবৃত্তি, তীরন্দাজবৃত্তি কিংবা রাজপুরুষ (রাজার উপস্থায়করূপ) বৃত্তি অথবা যেকোনো শিল্পবিদ্যার মাধ্যমে নহে; সে ভিক্ষাপাত্রকে অবজ্ঞা না করে শুধুমাত্রই ভিক্ষাচর্যার দ্বারা গুরুদক্ষিণা অন্বেষণ করে। সে আচার্যকে গুরুদক্ষিণা অর্পণ করে ধর্মত স্ত্রী অন্বেষণ করে অধর্মত নহে। হে দ্রোণ, তথায় কিরূপ ধর্ম? এক্ষেত্রে ক্রয় ও বিক্রয়ের দ্বারা নয় শুধুমাত্র জল ঢেলে ব্রাহ্মণীকে অন্বেষণ করে। সে ব্রাহ্মণীর নিকটেই গমন করে; ক্ষত্রিয়া, বৈশ্যা, শুদ্রা, চণ্ডালীনি, নিষাদিনী (শিকারিণী), ঝুরি তৈরিকারিণী, রথ নির্মাণকারিণী, ঝাড়-দারনি<span class="ftnRef">[67]</span>, স্তন্যদানরতা কিংবা অঋতুমতীর কাছে গমন করে না। কী জন্য দ্রোণ, ব্রাহ্মণ গর্ভিনীর নিকট গমন করে না? যদি, দ্রোণ, ব্রাহ্মণ গর্ভিনীর নিকট গমন করে তাহলে অবশ্যই গর্ভস্থ পুত্র বা কন্যা অত্যধিক মলরাশিতে জন্ম হবে। তদ্ধেতু দ্রোণ, ব্রাহ্মণ গর্ভিনীর নিকট গমন করে না। কী জন্য দ্রোণ, ব্রাহ্মণ (দুধ) দানরতার নিকটে গমন করে না? যদি দ্রোণ, ব্রাহ্মণ (দুধ) দানরতার নিকট গমন করে তাহলে দুগ্ধপোষ্য পুত্র বা কন্যাশিশু অশুচি লিপ্ত হবে। তদ্ধেতু দ্রোণ, ব্রাহ্মণ (স্তন্য) দানরতার নিকট গমন করে না, তার সেই ব্রাহ্মণী কাম, ক্রীড়া কিংবা রতির (আনন্দ) জন্য নয়; ব্রাহ্মণী ব্রাহ্মণের হয় শুধুমাত্র বংশধর সৃষ্টির নিমিত্তে। সে পুত্র-কন্যা লাভ করে সেই সন্তানদের প্রতি স্নেহপরবশ হয়ে জ্ঞাতি-পরিজনদের মধ্যে স্থায়ীভাবে বাস করে। যতটুকু পর্যন্ত প্রাচীন ব্রাহ্মণদের সীমানা তথায়ই ব্রাহ্মণ স্থিত হয়। সেই সীমানা অতিক্রম করে না। হে দ্রোণ, তদ্ধেতু ব্রাহ্মণকে মরিয়াদ বলা হয়। দ্রোণ, এরূপে ব্রাহ্মণ মরিয়াদ হয়।</p>
<p class="bodytext">দ্রোণ, কিরূপে ব্রাহ্মণ ভগ্ন মরিয়াদ (ভগ্ন সীমানা) হয়? এক্ষেত্রে দ্রোণ, ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ হয়। সে আটচল্লিশ বৎসর পর্যন্ত মন্ত্র অধ্যয়ন করে কৌমার ব্রহ্মচর্যা আচরণ করে। আটচল্লিশ বছর কৌমার ব্রহ্মচর্যা আচরণপূর্বক মন্ত্র অধ্যয়ন করে আচার্যের জন্য ধর্মত গুরুদক্ষিণা অন্বেষণ করে অর্ধমত নহে।</p>
<p class="bodytext">হে দ্রোণ, তথায় কিরূপ ধর্ম? এক্ষেত্রে কৃষিকার্য, বাণিজ্য, রাখালবৃত্তি, তীরন্দাজবৃত্তি কিংবা রাজপুরুষ (রাজার উপস্থায়করূপ) বৃত্তি অথবা যেকোনো শিল্পবিদ্যার মাধ্যমে নহে; তিনি ভিক্ষাপাত্রকে অবজ্ঞা না করে শুধুমাত্রই ভিক্ষাচর্যার দ্বারা গুরুদক্ষিণা অন্বেষণ করেন। সে আচার্যকে গুরুদক্ষিণা অর্পণ করে ধর্মত-অধর্মত, ক্রয়-বিক্রয় দ্বারা এবং জল ঢেলে ব্রাহ্মণীকে অন্বেষণ করে। সে ব্রাহ্মণী, ক্ষত্রিয়া, বৈশ্যা, শুদ্রা, চণ্ডালিনী, নিষাদিনী, ঝুরি তৈরিকারিণী, রথ তৈরিকারিণী, ঝাড়ুদারনী, গর্ভিনী, (স্তন্য) দানরতা কিংবা অঋতুমতীর নিকট গমন করে। তার সেই ব্রাহ্মণী হয় কাম, ক্রীড়া, রতি এবং বংশধর সৃষ্টির নিমিত্তে। যতটুকু পর্যন্ত প্রাচীন ব্রাহ্মণদের সীমানা তথায় সে স্থিত না হয়ে তা অতিক্রম করে। দ্রোণ, যাবৎ প্রাচীন ব্রাহ্মণদের সীমানা তথায় সে স্থিত না হয়ে তা অতিক্রম করে বিধায় ব্রাহ্মণকে ভগ্ন সীমানা বলা হয়। দ্রোণ, এরূপে ব্রাহ্মণ ভগ্ন মরিয়াদ হয়।</p>
<p class="bodytext">কিরূপে, দ্রোণ, ব্রাহ্মণ ব্রাহ্মণচণ্ডাল হয়? এক্ষেত্রে, দ্রোণ, ব্রাহ্মণ মাতৃ এবং পিতৃ উভয় কুল হতে সুজাত, ঊর্ধ্বতন সপ্ত পুরুষ পর্যন্ত বিশুদ্ধ গর্ভজাত, জাতিবাদ সম্বন্ধে নিষ্কলঙ্ক, নির্দোষ হয়। সে আটচল্লিশ বৎসর পর্যন্ত মন্ত্র অধ্যয়ন করে কৌমার ব্রহ্মচর্যা আচরণ করে। আটচল্লিশ বছর কৌমার ব্রহ্মচর্যা আচরণপূর্বক মন্ত্র অধ্যয়ন করে ধর্মত-অধর্মত, কৃষিকার্য, বাণিজ্য, রাখালবৃত্তি, তীরন্দাজ বৃত্তি কিংবা রাজপুরুষবৃত্তি অথবা যেকোনো শিল্পবিদ্যার মাধ্যমে এবং ভিক্ষাপাত্রকে অবজ্ঞা না করে ভিক্ষাচর্যার দ্বারা গুরু দক্ষিণা অন্বেষণ করে। সে আচার্যকে গুরুদক্ষিণা অর্পণ করে ধর্মত অধর্মত, ক্রয়-বিক্রয় দ্বারা এবং জল ঢেলে ব্রাহ্মণীকে অন্বেষণ করে। সে ব্রাহ্মণী, ক্ষত্রিয়া, বৈশ্যা, শুদ্রা, চণ্ডালিনী, নিষাদিনী, ঝুরি তৈরিকারিণী, রথ তৈরিকারিণী, ঝাড়ুদারনী, গর্ভিনী, (স্তন্য) দানরতা কিংবা অঋতুমতীর নিকট গমন করে। তার সেই ব্রাহ্মণী হয় কাম, ক্রীড়া, রতি এবং বংশধর সৃষ্টির নিমিত্তে। সে সর্ববিধ কর্মের দ্বারা জীবিকা নির্বাহ করে। তাই ব্রাহ্মণগণ তাকে এরূপ বলে, ‘কী জন্য মাননীয় ব্রাহ্মণ সারবত্তা জ্ঞাত হয়ে সর্ববিধ কর্মের দ্বারা জীবিকা নির্বাহ করছেন?’ প্রত্যুত্তরে সে বলে, ‘মহাশয়গণ, যেমন অগ্নি শুচি ও অশুচি উভয়কেই দগ্ধ করে, কিন্তু তা দ্বারা কলুষিত হয় না; ঠিক তেমনি, হে মহাশয়গণ, সর্ববিধ কর্মের দ্বারা ব্রাহ্মণ জীবিকা নির্বাহ করলেও তা দ্বারা ব্রাহ্মণ কলুষিত হয় না।’ দ্রোণ, সর্ব কর্মের দ্বারা জীর্বিকানির্বাহ করে বিধায় এরূপ ব্রাহ্মণকে ব্রাহ্মণচণ্ডাল বলা হয়। দ্রোণ, এরূপে ব্রাহ্মণকে ব্রাহ্মণচণ্ডাল বলা হয়।</p>
<p class="bodytext">৬. দ্রোণ, যে ব্রাহ্মণদের পূর্বেকার ঋষিগণ মন্ত্রসমূহ তৈরিকারী, মন্ত্রাদির প্রবর্তক; যাদের সংগৃহীত প্রাচীন মন্ত্রপদ, গীতি, প্রব্যক্তসমূহ (ভাষণ) বর্তমানের ব্রাহ্মণেরা সেরূপেই কীর্তন করে, সেরূপেই ভাষণ করে, ভাষিত বিষয় পুনঃ ভাষণ করে, অধ্যয়নকৃত বিষয় পুনঃ অধ্যয়ন করে; এবং পঠিত বিষয় পুনঃ পাঠ করে। যেমন (তারা হচ্ছে) অষ্টক, বামক, বামদেব, বেশ্যমিত্র, যমদগ্নি, অঙ্গীরস, ভারদ্বাজ, বাসেষ্ঠ, কাশ্যপ এবং ভৃগু। তারা এই পঞ্চবিধ ব্রাহ্মণ ঘোষণা করেন। যথা : ব্রহ্মাসম, দেবসম, মরিয়াদ (সীমানা), ভগ্নমরিয়াদ (ভগ্ন সীমানা) এবং ব্রাহ্মণ চণ্ডাল। দ্রোণ, তাদের মধ্যে তুমি কোনটি?”</p>
<p class="bodytext">৭. “ভো গৌতম, এরূপ হলে আমরা ব্রাহ্মণচণ্ডালও নই (ব্রাহ্মণচণ্ডালের আচরিত বিষয়ও আমাদের পরিপূর্ণ নয়)। আশ্চর্য! ভো গৌতম, অদ্ভুত! ভো গৌতম, যেমন কেউ অধোমুখীকে উন্মুখী করে, আবৃতকে অনাবৃত করে, বিমূঢ়কে পথ নির্দেশ করে, অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপসমূহ দেখতে পায়; এরূপেই মহানুভব গৌতম কর্তৃক বহু পর্যায়ে, বিবিধ যুক্তিতে ধর্ম প্রকাশিত হয়েছে। এই আমি মহানুভব গৌতমের এবং তৎপ্রবর্তিত ধর্ম ও তৎপ্রতিষ্ঠিত ভিক্ষুসংঘের শরণাগত হচ্ছি। মহানুভব গৌতম, আজ হতে আমাকে আমরণ শরণাগত উপাসকরূপে গ্রহণ করুন।”</p>
<p class="centered">দ্রোণ সূত্র সমাপ্ত।</p>
<h3 class="subhead">৩. সঙ্গারব সূত্র</h3>
<p class="bodytext">১৯৩.১. অনন্তর সঙ্গারব ব্রাহ্মণ<span class="ftnRef">[68]</span> যেখানে ভগবান সেখানে উপস্থিত হয়ে ভগবানের সাথে সম্বোধন করলেন। সম্বোধন ও স্মরণীয় বিষয় আলাপান্তে একপাশে উপবেশন করলেন। অতঃপর একপাশে উপবিষ্ট সঙ্গারব ব্রাহ্মণ ভগবানকে এরূপ বললেন :</p>
<p class="bodytext">২. “ভো গৌতম, কী হেতু, কী প্রত্যয়ে মাঝে মধ্যে দীর্ঘ সময় অধ্যয়নের পরও মন্ত্রাদি প্রতিভাত হয় না, বিনা অধ্যয়নের কথা তো বলারই নয়? আবার, ভো গৌতম, কী হেতু, কী প্রত্যয়ে মাঝে মধ্যে দীর্ঘ সময় বিনা অধ্যয়নের পরও মন্ত্রাদি প্রতিভাত হয়, অধ্যয়নের কথা তো বলারই নয়?”</p>
<p class="bodytext">৩. “হে ব্রাহ্মণ, যে-সময়ে কেউ কামরাগ দ্বারা পর্যুত্থিত ও কামরাগ দ্বারা পরাভূত চিত্তে অবস্থান করে এবং উৎপন্ন কামরাগের নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়। যেমন, ব্রাহ্মণ, লাক্ষা, হলুদ, নীল ও টকটকে লাল রং মিশ্রিত জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে না ও দেখতে পায় না; ঠিক তদ্রূপ, ব্রাহ্মণ, সে-সময়ে কেউ কামরাগ দ্বারা পর্যুত্থিত ও কামরাগ দ্বারা পরাভূত চিত্তে অবস্থান করে এবং উৎপন্ন কামরাগের নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, যে-সময়ে কেউ ব্যাপাদ দ্বারা পর্যুত্থিত ও ব্যাপাদ দ্বারা পরাভূত চিত্তে অবস্থান করে এবং উৎপন্ন ব্যাপাদের নিঃসরণ যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়। যেমন, ব্রাহ্মণ, অগ্নিদ্বারা উত্তপ্ত, ফুটন্ত এবং ফুটনাঙ্ক জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে না ও দেখতে পায় না; ঠিক তদ্রূপ, ব্রাহ্মণ, সে-সময়ে কেউ ব্যাপাদ দ্বারা পর্যুত্থিত ও ব্যাপাদ দ্বারা পরাভূত চিত্তে অবস্থান করে এবং উৎপন্ন ব্যাপাদের নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, সে-সময়ে কেউ স্ত্যান-মিদ্ধ দ্বারা পর্যুত্থিত ও স্ত্যান-মিদ্ধ দ্বারা পরাভূত চিত্তে অবস্থান করে এবং উৎপন্ন ব্যাপাদের নিঃসরণ যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়। যেমন, ব্রাহ্মণ, শৈবাল ও পানা দ্বারা আবৃত জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে না ও দেখতে পায় না; ঠিক তদ্রূপ, ব্রাহ্মণ, সে-সময়ে কেউ স্ত্যান-মিদ্ধ দ্বারা পর্যুত্থিত ও স্ত্যান-মিদ্ধ দ্বারা পরাভূত চিত্তে অবস্থান করে এবং উৎপন্ন স্ত্যান-মিদ্ধের নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, সে-সময়ে কেউ ঔদ্ধত্য-কৌকৃত্য দ্বারা পর্যুত্থিত ও ঔদ্ধত্য-কৌকৃত্য দ্বারা পরাভূত চিত্তে অবস্থান করে এবং উৎপন্ন ঔদ্ধত্য-কৌকৃত্যের নিঃসরণ যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়। যেমন, ব্রাহ্মণ, বায়ুদ্বারা চালিত, আন্দোলিত, ঘূর্ণিত এবং ঊর্মিপূর্ণ জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে না ও দেখতে পায় না; ঠিক তদ্রূপ, ব্রাহ্মণ, সে-সময়ে কেউ ঔদ্ধত্য-কৌকৃত্য দ্বারা পর্যুত্থিত ও ঔদ্ধত্য-কৌকৃত্য দ্বারা পরাভূত চিত্তে অবস্থান করে এবং উৎপন্ন ঔদ্ধত্য-কৌকৃত্যের নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়।</p>
<p class="bodytext">পুনশ্চ, হে ব্রাহ্মণ, যে-সময়ে কেউ বিচিকিৎসা (সন্দেহ) দ্বারা পর্যুত্থিত ও বিচিকিৎসা দ্বারা পরাভূত চিত্তে অবস্থান করে এবং উৎপন্ন বিচিকিৎসার নিঃসরণ যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়। যেমন, ব্রাহ্মণ, আবিল, ঘোলাটে, কর্দমাক্ত ও অন্ধকারে নিক্ষিপ্ত জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে না ও দেখতে পায় না; ঠিক তদ্রূপ, ব্রাহ্মণ, সে-সময়ে কেউ বিচিকিৎসা দ্বারা পর্যুত্থিত ও বিচিকিৎসা দ্বারা পরাভূত চিত্তে অবস্থান করে এবং উৎপন্ন বিচিকিৎসার নিঃসরণ (ধ্বংস) যথার্থরূপে জানে না; সেই সময়ে সে আত্মহিত যথার্থরূপে জানে না, দেখে না; সেই সময়ে পরহিতও যথার্থরূপে জানে না, দেখে না; উভয়হিতও সেই সময়ে যথার্থরূপে জানে না, দেখে না। তখন দীর্ঘ সময় অধ্যয়নকৃত মন্ত্রসমূহ তার নিকট প্রতিভাত হয় না, বিনা অধ্যয়নের কথা তো বলারই নয়।</p>
<p class="bodytext">৪. কিন্তু হে ব্রাহ্মণ, যে-সময়ে কেউ কামরাগ দ্বারা পর্যুত্থিত ও কামরাগ দ্বারা পরাভূত চিত্তে অবস্থান করে না এবং উৎপন্ন কামরাগের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়। যেমন, ব্রাহ্মণ, লাক্ষা, হলুদ, নীল ও টকটকে লাল রং অমিশ্রিত জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে ও দেখতে পায়; ঠিক তদ্রূপ, ব্রাহ্মণ, যে-সময়ে কেউ কামরাগ দ্বারা পর্যুত্থিত ও কামরাগ দ্বারা পরাভূত চিত্তে অবস্থান করে না এবং উৎপন্ন কামরাগের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, যে-সময়ে কেউ ব্যাপাদ দ্বারা পর্যুত্থিত ও ব্যাপাদ দ্বারা পরাভূত চিত্তে অবস্থান করে না এবং উৎপন্ন ব্যাপাদের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিত ও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়। যেমন, ব্রাহ্মণ, অগ্নিদ্বারা অউত্তপ্ত, অফুটন্ত এবং অস্ফুটনাঙ্ক জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে ও দেখতে পায়। ঠিক তদ্রূপ, ব্রাহ্মণ, যে-সময়ে কেউ ব্যাপাদ দ্বারা পর্যুত্থিত ও ব্যাপাদ দ্বারা পরাভূত চিত্তে অবস্থান করে না এবং উৎপন্ন ব্যাপাদের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, যে-সময়ে কেউ স্ত্যান-মিদ্ধ দ্বারা পর্যুত্থিত ও স্ত্যান-মিদ্ধ দ্বারা পরাভূত চিত্তে অবস্থান করে না এবং উৎপন্ন স্ত্যান-মিদ্ধের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিত ও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়। যেমন, ব্রাহ্মণ, শৈবাল ও পানা দ্বারা অনাবৃত জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে ও দেখতে পায়। ঠিক তদ্রূপ, ব্রাহ্মণ, যে-সময়ে কেউ স্ত্যান-মিদ্ধ দ্বারা পর্যুত্থিত ও স্ত্যান-মিদ্ধ দ্বারা পরাভূত চিত্তে অবস্থান করে না এবং উৎপন্ন স্ত্যান-মিদ্ধের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, যে-সময়ে কেউ ঔদ্ধত্য-কৌকৃত্য দ্বারা পর্যুত্থিত ও ঔদ্ধত্য-কৌকৃত্য দ্বারা পরাভূত চিত্তে অবস্থান করে না এবং উৎপন্ন ঔদ্ধত্য-কৌকৃত্যের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিত ও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়। যেমন, ব্রাহ্মণ, বায়ু দ্বারা চালিত, আন্দোলিত, ঘূর্ণিত এবং ঊর্মিপূর্ণ নয় এরূপ জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে ও দেখতে পায়। ঠিক তদ্রূপ, ব্রাহ্মণ, যে-সময়ে কেউ ঔদ্ধত্য-কৌকৃত্য দ্বারা পর্যুত্থিত ও ঔদ্ধত্য-কৌকৃত্য দ্বারা পরাভূত চিত্তে অবস্থান করে না এবং উৎপন্ন ঔদ্ধত্য-কৌকৃত্যের নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়।</p>
<p class="bodytext">পুনশ্চ, ব্রাহ্মণ, যে-সময়ে কেউ বিচিকিৎসা দ্বারা পর্যুত্থিত ও বিচিকিৎসা দ্বারা পরাভূত চিত্তে অবস্থান করে না এবং উৎপন্ন বিচিকিৎসার নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিত ও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়। যেমন, ব্রাহ্মণ, অনাবিল, পরিষ্কার, কর্দমহীন ও অন্ধকারে নিক্ষিপ্ত নয় এরূপ জলপাত্রে চক্ষুষ্মান পুরুষ নিজ মুখচ্ছবি দেখার সময় যথার্থরূপে জানে ও দেখতে পায়। ঠিক তদ্রূপ, ব্রাহ্মণ, যে-সময়ে কেউ বিচিকিৎসা দ্বারা পর্যুত্থিত ও বিচিকিৎসা দ্বারা পরাভূত চিত্তে অবস্থান করে না এবং উৎপন্ন বিচিকিৎসার নিঃসরণ যথার্থরূপে জানে; সেই সময়ে সে আত্মহিত যথার্থরূপে জানে ও দেখে; সেই সময়ে পরহিতও যথার্থরূপে জানে ও দেখে, উভয়হিতও সেই সময়ে যথার্থরূপে জানে ও দেখে। তখন দীর্ঘ সময় বিনা অধ্যয়নেও মন্ত্রসমূহ তার নিকট প্রতিভাত হয়; অধ্যয়নের কথা তো বলারই নয়।</p>
<p class="bodytext">হে ব্রাহ্মণ, এই হেতুতেই, এই প্রত্যয়েই মাঝে মধ্যে দীর্ঘ সময় অধ্যয়নের পরও মন্ত্রাদি প্রতিভাত হয় না, বিনা অধ্যয়নের কথা তো বলারই নয়। এবং ব্রাহ্মণ, এই হেতুতেই, এই প্রত্যয়েই মাঝে মধ্যে দীর্ঘ সময় বিনা অধ্যয়নেও মন্ত্রসমূহ প্রতিভাত হয়, অধ্যয়নের কথা তো বলারই নয়।”</p>
<p class="bodytext">৫. “আশ্চর্য! ভো গৌতম, অদ্ভুত! ভো গৌতম, যেমন কেউ অধোমুখীকে উন্মুখী করে, আবৃতকে অনাবৃত করে, বিমূঢ়কে পথ নির্দেশ করে, অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপসমূহ দেখতে পায়; এরূপেই মহানুভব গৌতম কর্তৃক বহু পর্যায়ে, বিবিধ যুক্তিতে ধর্ম প্রকাশিত হয়েছে। এই আমি মহানুভব গৌতমের এবং তৎপ্রবর্তিত ধর্ম ও তৎপ্রতিষ্ঠিত ভিক্ষুসংঘের শরণাগত হচ্ছি। মহানুভব গৌতম, আজ হতে আমাকে আমরণ শরণাগত উপাসকরূপে গ্রহণ করুন।”</p>
<p class="centered">সঙ্গারব সূত্র সমাপ্ত।</p>
<h3 class="subhead">৪. কারণপালী সূত্র</h3>
<p class="bodytext">১৯৪.১. “একসময় ভগবান বৈশালীর নিকটস্থ মহাবনের কূটাগারশালায় অবস্থান করছিলেন। সেই সময়ে কারণপালী ব্রাহ্মণ<span class="ftnRef">[69]</span> লিচ্ছবীদের জন্য দালান নির্মাণ করাচ্ছিলেন। অতঃপর কারণপালী ব্রাহ্মণ দূর হতে আগমনরত পিঙ্গিয়ানী ব্রাহ্মণকে দেখে এরূপ বললেন :</p>
<p class="bodytext">২. “মাননীয় পিঙ্গিয়ানী, এখন দিবা-প্রত্যুষে কোথায় হতে আসছেন?”</p>
<p class="bodytext">“ভো (মহাশয়), এখন আমি শ্রমণ গৌতমের নিকট হতে আসছি।”</p>
<p class="bodytext">“শ্রমণ গৌতমের প্রজ্ঞার নির্মলতা সম্পর্কে মাননীয় পিঙ্গিয়ানী কী মনে করেন, তিনি কি তাকে পণ্ডিত মনে করেন?”</p>
<p class="bodytext">“আমি বা কে মহাশয়, আমিই বা কে যে শ্রমণ গৌতমের প্রজ্ঞার নির্মলতা সম্পর্কে জানব; আর তাদৃশ সে-ই বা কে যে শ্রমণ গৌতমের প্রজ্ঞার নির্মলতা জানতে পারে!”</p>
<p class="bodytext">“প্রকৃতপক্ষে, মাননীয় পিঙ্গিয়ানী, আপনি অত্যুচ্চ প্রশংসার দ্বারা শ্রমণ গৌতমকে প্রশংসা করছেন।”</p>
<p class="bodytext">“আমি বা কে মহাশয়, আমি বা কে যে শ্রমণ গৌতমকে প্রশংসা করব! সেই মাননীয় গৌতম প্রশংসিতের প্রশংসিত, সেই মাননীয় গৌতম শ্রেষ্ঠ দেবমনুষ্যগণেও শ্রেষ্ঠ।”</p>
<p class="bodytext">“মাননীয় পিঙ্গিয়ানী, কোন কারণ দেখতে পেয়ে শ্রমণ গৌতমের প্রতি এরূপ অত্যধিক প্রসন্ন?”</p>
<p class="bodytext">৩. “যেমন, মহাশয়, অগ্র (বা শ্রেষ্ঠ) রস দ্বারা পরিতৃপ্ত কোনো পুরুষ অন্য হীনরস পান করে না, ঠিক তদ্রূপ, মহাশয়, যখন হতে কেউ সেই মাননীয় গৌতমের ধর্ম যেকোনো পরিমাণে শ্রবণ করে; যথা : সূত্র, গেয়্য, ব্যাকরণ কিংবা অদ্ভুত ধর্ম; তখন হতেই সে অন্য পৃথ্&zwnj;গজন শ্রমণ-ব্রাহ্মণের কথা শ্রবণের আকাঙ্ক্ষা করে না।</p>
<p class="bodytext">মহাশয়, যেমন ক্ষুধা ও দুর্বলতা দ্বারা পরাভূত কোনো পুরুষ মধুপিণ্ড লাভ করলে যখন যখনই তা আস্বাদন করে তখন তখনই মিষ্টরস ও সুস্বাদ লাভ করে; ঠিক তদ্রূপ, মহাশয়, যখন হতে কেউ সেই মাননীয় গৌতমের ধর্ম যেকোনো পরিমাণে শ্রবণ করে; যথা : সূত্র, গেয়্য, ব্যাকরণ কিংবা অদ্ভুত ধর্ম; তখন হতেই সে পরমানন্দ ও চিত্ত প্রসাদ লাভ করে।</p>
<p class="bodytext">মহাশয়, যেমন কোনো পুরুষ হরিদ্রা কিংবা লোহিত চন্দনকাষ্ঠ লাভ করলে তার মূল, মধ্যম বা অগ্রভাগের যেকোনো অংশে যখন যখনই আঘ্রাণ নেয় তখন তখনই সে সুরভি গন্ধ ও প্রীতিকর গন্ধ পায়। ঠিক তদ্রূপ, মহাশয়, যখন হতে কেউ সেই মাননীয় গৌতমের ধর্ম যেকোনো পরিমাণে শ্রবণ করে; যথা : সূত্র, গেয়্য, ব্যাকরণ কিংবা অদ্ভুত ধর্ম; তখন হতেই সে পরমানন্দ ও সৌমনস্য লাভ করে।</p>
<p class="bodytext">মহাশয়, যেমন দক্ষ ভিষক (চিকিৎসক) কোনো রোগী, দুঃখিত, অত্যন্ত অসুস্থ পুরুষের রোগের কারণ অপসৃত করে; ঠিক তেমনি, মহাশয়, যখন হতে কেউ সেই মাননীয় গৌতমের ধর্ম যেকোনো পরিমাণে শ্রবণ করে; যথা : সূত্র, গেয়্য, ব্যাকরণ কিংবা অদ্ভুত ধর্ম; তখন হতেই শোক-বিলাপ, দুঃখ-দৌর্মনস্য-উপায়াস (মানসিক যন্ত্রণা) অন্তর্হিত হয়।</p>
<p class="bodytext">মহাশয়, যেমন স্বচ্ছ জলসম্পন্ন, মনোরম, শীতল, নির্মল ও রমনীয় পুষ্করিণীতে কোনো ঘর্মাভিষিক্ত, তাপে পরাস্ত, ক্লান্ত, তৃষিত ও পিপাসিত পুরুষ আগমন করে। সে তাতে অবগাহনপূর্বক স্নান করে, যথেচ্ছা পান করে সমস্ত দুঃখ, ক্লান্তি ও বিরত্তি উপশম করে। ঠিক তদ্রূপ; মহাশয়, যখন হতে কেউ সেই মাননীয় গৌতমের ধর্ম যেকোনো পরিমাণে শ্রবণ করে; যথা : সূত্র, গেয়্য, ব্যাকরণ কিংবা অদ্ভুত ধর্ম; তখন হতেই তার সর্ববিধ দুঃখ, ক্লান্তি ও বিরক্তি উপশম হয়।”</p>
<p class="bodytext">৪. এরূপ উক্ত হলে কারণপালী ব্রাহ্মণ আসন হতে উঠে উত্তরাসঙ্গ একাংশ করে দক্ষিণ জানু মাটিতে অবনমিত করে যেদিকে ভগবান অবস্থান করছিলেন, সেদিকে অঞ্জলিবদ্ধ হয়ে প্রণাম করে তিনবার আবেগোক্তি করলেন :</p>
<p class="gatha">“নমি সেই ভগবান, অর্হৎ সম্যকসম্বুদ্ধ সদনে;</p>
<p class="gatha">নমি সেই ভগবান, অর্হৎ সম্যকসম্বুদ্ধ সদনে;</p>
<p class="gatha">নমি সেই ভগবান, অর্হৎ সম্যকসম্বুদ্ধ সদনে।”</p>
<p class="bodytext">“আশ্চর্য! মাননীয় পিঙ্গিয়ানী, অদ্ভুত! মাননীয় পিঙ্গিয়ানী, যেমন কেউ অধোমুখীকে উন্মুখী করে, আবৃতকে অনাবৃত করে, বিমূঢ়কে পথ নির্দেশ করে, অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপসমূহ দেখতে পায়; এরূপেই মাননীয় পিঙ্গিয়ানী কর্তৃক বহু পর্যায়ে ধর্ম প্রকাশিত হয়েছে। হে মাননীয় পিঙ্গিয়ানী, এখন আমি সেই মাননীয় গৌতমের এবং তৎপ্রবর্তিত ধর্ম ও তৎপ্রতিষ্ঠিত সংঘের শরণ গ্রহণ করছি। মাননীয় পিঙ্গিয়ানী, আজ হতে আমাকে আমরণ শরণাগত উপাসকরূপে গ্রহণ করুন।”</p>
<p class="centered">কারণপালী সূত্র সমাপ্ত।</p>
<h3 class="subhead">৫. পিঙ্গিয়ানী সূত্র</h3>
<p class="bodytext">১৯৫. ১. একসময় ভগবান বৈশালীর নিকটস্থ মহাবনের কূটাগারশালায় অবস্থান করছিলেন। সে-সময়ে পঞ্চশত লিচ্ছবী বুদ্ধকে শ্রদ্ধার নিমিত্তে একত্রিত হয়েছিলেন। তাদের মধ্যে কোনো কোনো লিচ্ছবী নীল, নীল বর্ণ, নীলবস্ত্রাচ্ছাদিত এবং নীল অলংকারে ভূষিত; কোনো কোনো লিচ্ছবী পীত, পীতবর্ণ, পীতবস্ত্রাচ্ছাদিত এবং পীত অলংকারে ভূষিত; কোনো কোনো লিচ্ছবী লোহিত, লোহিত বর্ণ, লোহিত বস্ত্রাচ্ছাদিত এবং লোহিত অলংকারে ভূষিত; কোনো কোনো লিচ্ছবী শ্বেত, শ্বেতবর্ণ, শ্বেতবস্ত্রাচ্ছাদিত এবং শ্বেত অলংকারে ভূষিত। কিন্তু ভগবান বর্ণ ও যশের দ্বারা তাদের ঔজ্জ্বল্যে অতিক্রম করেন।”</p>
<p class="bodytext">২. “অতঃপর পিঙ্গিয়ানী ব্রাহ্মণ আসন হতে উঠে উত্তরাসঙ্গ একাংশ করে যেদিকে ভগবান সেদিকে অঞ্জলিবদ্ধ হয়ে প্রণামপূর্বক ভগবানকে এরূপ বললেন, “ভগবান, আমার নিকট প্রতিভাত হচ্ছে; সুগত, আমার নিকট প্রতিভাত হচ্ছে।”</p>
<p class="bodytext">ভগবান বললেন, “হে পিঙ্গিয়ানী, তা প্রকাশ করো।”</p>
<p class="bodytext">অতঃপর পিঙ্গিয়ানী ব্রাহ্মণ ভগবানের সম্মুখে যথার্থভাবে গাথায় ভাষণ করলেন :</p>
<p class="gatha">“কোকনদ, পদ্মে আছে সুগন্ধ অতিশয়,</p>
<p class="gatha">প্রাতে কিন্তু মুকুল তার গন্ধহীন রয়।</p>
<p class="gatha">অন্তরীক্ষে রশ্মি দানে সূর্য আছে নিরত,</p>
<p class="gatha">সেরূপ দীপ্তিমান অঙ্গীরসকে দেখ সতত।”</p>
<p class="bodytext">অতঃপর সেই লিচ্ছবীগণ পাঁচশত বর্হিবাস দ্বারা পিঙ্গিয়ানী ব্রাহ্মণকে আচ্ছাদিত করলেন। তার পর পিঙ্গিয়ানী ব্রাহ্মণ সেই পাঁচশত বর্হিবাস দ্বারা ভগবানকে আচ্ছাদিত করলেন।</p>
<p class="bodytext">৩. অনন্তর ভগবান সেই লিচ্ছবীদের এরূপ বললেন, “হে লিচ্ছবীগণ, জগতে পঞ্চবিধ রত্নের প্রাদুর্ভাব দুর্লভ। সেই পঞ্চবিধ কী কী? যথা : তথাগত, অর্হৎ, সম্যকসম্বুদ্ধের প্রাদুর্ভাব জগতে দুর্লভ; তথাগত প্রবর্তিত ধর্ম-বিনয়ের দেশনাকারী পুদ্গল (ব্যক্তি) জগতে দুর্লভ; তথাগত প্রবর্তিত ধর্ম-বিনয় দেশনার বিজ্ঞাত পুদ্গল জগতে দুর্লভ; তথাগত প্রবর্তিত ধর্ম-বিনয় দেশনার বিজ্ঞাত-ধর্মানুধর্ম প্রতিপন্ন পুদ্গল জগতে দুর্লভ এবং কৃতজ্ঞ, উপকার স্বীকারকারী পুদ্গল জগতে দুর্লভ। লিচ্ছবীগণ, জগতে এই পঞ্চবিধ রত্নের প্রাদুর্ভাব দুর্লভ।”</p>
<p class="centered">পিঙ্গিয়ানী সূত্র সমাপ্ত।</p>
<h3 class="subhead">৬. মহাস্বপ্ন সূত্র</h3>
<p class="bodytext">১৯৬.১. “হে ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় পাঁচটি মহাস্বপ্ন দেখেছিলেন। সেই পাঁচটি স্বপ্ন কী কী?</p>
<p class="bodytext">২. হে ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, এই মহাপৃথিবী তার শয্যা, পর্বতরাজ হিমালয় হচ্ছে তার বালিশ, পূর্বদিকস্থ সমুদ্রের উপর তার বাম হস্ত, পশ্চিমদিকস্থ সমুদ্রের উপর ডান হস্ত এবং দক্ষিণ সমুদ্রের উপর তার উভয় পাদ শায়িত। ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই প্রথম মহাস্বপ্ন দেখেছিলেন।</p>
<p class="bodytext">পুনশ্চ, ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, তিরিয়া নামক ঘাস (বা লতা) তার নাভি হতে উত্থিত হয়ে আকাশকে (মেঘ) স্পর্শ করে স্থিত হয়েছে। ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই দ্বিতীয় মহাস্বপ্ন দেখেছিলেন।</p>
<p class="bodytext">পুনশ্চ, ভিক্ষুগণ, তথাগত অর্হৎ সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, কালো মাথাসম্পন্ন শ্বেত কৃমি তার পা হতে উঠে জানুমণ্ডল পর্যন্ত আচ্ছাদিত করেছে। ভিক্ষুগণ, তথাগত, অর্হৎ, সম্যকসম্বুদ্ধের সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই তৃতীয় মহাস্বপ্ন দৃষ্ট হয়েছিল।</p>
<p class="bodytext">পুনশ্চ, ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, চারটি বর্ণালি পাখি চর্তুদিক হতে এসে তার পাদমূলে নিপতিত হয়ে সকলেই সাদা বর্ণসম্পন্ন হয়েছে। ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই চতুর্থ মহাস্বপ্ন দেখেছিলেন।</p>
<p class="bodytext">পুনশ্চ, ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, তিনি মহাবিষ্ঠা পর্বতের উপর বিষ্ঠা দ্বারা নির্লিপ্ত হয়ে চঙ্ক্রমণ করছেন। ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই পঞ্চম মহাস্বপ্ন দেখেছিলেন।</p>
<p class="bodytext">৩. হে ভিক্ষুগণ, যেহেতু তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, এই মহাপৃথিবী তার শয্যা, পর্বতরাজ হিমালয় হচ্ছে তার বালিশ, পূর্বদিকস্থ সমুদ্রের উপর তার বাম হস্ত, পশ্চিমদিকস্থ সমুদ্রের উপর ডান হস্ত এবং দক্ষিণ সমুদ্রের উপর তার উভয় পাদ শায়িত। তাই ভিক্ষুগণ, তথাগত, অর্হৎ, সম্যকসম্বুদ্ধের দ্বারা অনুত্তর সম্যক সম্বোধি অর্জিত হয়। তার অভিসম্বোধি লাভের নিমিত্তে এই প্রথম মহাস্বপ্ন দৃষ্ট হয়েছিল।</p>
<p class="bodytext">ভিক্ষুগণ, যেহেতু তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, তিরিয়া নামক ঘাস (বা লতা) তার নাভি হতে উত্থিত হয়ে আকাশকে স্পর্শ করে স্থিত হয়েছে। তাই ভিক্ষুগণ, তথাগত, অর্হৎ, সম্যকসম্বুদ্ধের দ্বারা আর্য অষ্টাঙ্গিক মার্গ জ্ঞানলব্ধ হয়ে যাবৎ দেবমনুষ্যগণ (বিদ্যমান) তাবৎ সুপ্রকাশিত হয়। তার অভিসম্বোধি লাভের নিমিত্তে এই দ্বিতীয় মহাস্বপ্ন দৃষ্ট হয়েছিল।</p>
<p class="bodytext">ভিক্ষুগণ, যেহেতু তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, কালো মাথাসম্পন্ন শ্বেত কৃমি তার পা হতে উঠে জানুমণ্ডল পর্যন্ত আচ্ছাদিত করেছে। তাই হে ভিক্ষুগণ, শ্বেতবসনধারী বহু গৃহী আজীবন তথাগতের শরণাগত। তার অভিসম্বোধি লাভের নিমিত্তে এই তৃতীয় মহাস্বপ্ন দৃষ্ট হয়েছিল।</p>
<p class="bodytext">হে ভিক্ষুগণ, যেহেতু তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, চারটি বর্ণালি পাখি চর্তুদিক হতে এসে তার পাদমূলে নিপতিত হয়ে সকলেই সাদা বর্ণসম্পন্ন হয়েছে। তাই হে ভিক্ষুগণ, এই চতুর্বিধ বর্ণ; যথা : ক্ষত্রিয়, ব্রাহ্মণ, বৈশ্য ও শুদ্র; এরা তথাগত প্রবর্তিত ধর্ম-বিনয়ে আগার হতে অনাগারিকরূপে প্রব্রজিত হয়ে অনুত্তর বিমুক্তি সম্যকভাবে উপলব্ধি করেছে। তার অভিসম্বোধি লাভের নিমিত্তে এই চতুর্থ মহাস্বপ্ন দৃষ্ট হয়েছিল।</p>
<p class="bodytext">ভিক্ষুগণ, যেহেতু তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় দেখেছিলেন যে, তিনি মহাবিষ্ঠা পর্বতের উপর বিষ্ঠা দ্বারা নির্লিপ্ত হয়ে চঙ্ক্রমণ করছেন। তাই ভিক্ষুগণ, তথাগত চীবর, পিণ্ডপাত, শয্যাসন, গ্লান-প্রত্যয়-ভৈষজ্য পরিষ্কারাদি লাভী হয়। তথাগত তাতে অগ্রথিত, অমোহাচ্ছন্ন, অনাসক্ত, আদীনবদর্শী (দোষ) ও নিঃসরণ প্রাজ্ঞ হয়ে তা পরিভোগ করে। তার অভিসম্বোধি লাভের নিমিত্তে এই পঞ্চম মহাস্বপ্ন দৃষ্ট হয়েছিল।</p>
<p class="bodytext">৪. হে ভিক্ষুগণ, তথাগত, অর্হৎ, সম্যকসম্বুদ্ধ সম্বোধি লাভের পূর্বে অনভিসম্বুদ্ধ বোধিসত্ত্বাবস্থায় এই পাঁচটি মহাস্বপ্ন দেখেছিলেন।”</p>
<p class="centered">মহাস্বপ্ন সূত্র সমাপ্ত।</p>
<h3 class="subhead">৭. বর্ষা সূত্র</h3>
<p class="bodytext">১৯৭.১. “হে ভিক্ষুগণ, বর্ষার পাঁচ প্রকার অন্তরায় আছে যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না। সেই পাঁচ প্রকার কী কী? </p>
<p class="bodytext">২. হে ভিক্ষুগণ, আকাশোপরে তেজধাতু প্রকোপিত হয়। তার ফলে উৎপন্ন মেঘ অদৃশ্য হয়। ভিক্ষুগণ, ইহা হচ্ছে বর্ষার প্রথম অন্তরায় যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।</p>
<p class="bodytext">পুনশ্চ, ভিক্ষুগণ, আকাশোপরে বায়ুধাতু প্রকোপিত হয়। তার ফলে উৎপন্ন মেঘ অদৃশ্য হয়। ভিক্ষুগণ, ইহা হচ্ছে বর্ষার দ্বিতীয় অন্তরায় যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।</p>
<p class="bodytext">পুনশ্চ, ভিক্ষুগণ, অসুরদের ইন্দ্র রাহু হস্ত দ্বারা জল নিয়ে মহাসমুদ্রে নিক্ষেপ করে। তার ফলে উৎপন্ন মেঘ অদৃশ্য হয়। ভিক্ষুগণ, ইহা হচ্ছে বর্ষার তৃতীয় অন্তরায় যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।</p>
<p class="bodytext">পুনশ্চ, ভিক্ষুগণ, বর্ষা-বলাহক দেবগণ প্রমত্ত হয়। তার ফলে উৎপন্ন মেঘ অদৃশ্য হয়। ভিক্ষুগণ, ইহা হচ্ছে বর্ষার চতুর্থ অন্তরায় যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।</p>
<p class="bodytext">পুনশ্চ, ভিক্ষুগণ, মানুষেরা অধার্মিক হয়। তার ফলে উৎপন্ন মেঘ অদৃশ্য হয়। ভিক্ষুগণ, ইহা হচ্ছে বর্ষার পঞ্চম অন্তরায় যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।</p>
<p class="bodytext">৩. হে ভিক্ষুগণ, বর্ষার এই পাঁচ প্রকার অন্তরায় আছে যা ভবিষ্যদ্বক্তারাও জ্ঞাত হতে পারে না এবং যেখানে তাদের দৃষ্টি গমন করে না।”</p>
<p class="centered">বর্ষা সূত্র সমাপ্ত।</p>
<h3 class="subhead">৮. বাক্য সূত্র</h3>
<p class="bodytext">১৯৮.১. “হে ভিক্ষুগণ, পঞ্চবিধ অঙ্গে সমৃদ্ধ বাক্য সুভাষিত হয় দুর্ভাষিত নহে; বিজ্ঞ কর্তৃক অনিন্দনীয় হয়, নিন্দনীয় হয় না। সেই পঞ্চ কী কী?</p>
<p class="bodytext">২. যথাসময়ে ভাষিত হয়, সত্য ভাষিত হয়, কোমলরূপে ভাষিত হয়, অর্থসংহিত (পূর্ণ) বাক্য ভাষিত হয় এবং মৈত্রীচিত্তে ভাষিত হয়। হে ভিক্ষুগণ, পঞ্চবিধ অঙ্গে সমৃদ্ধ বাক্য সুভাষিত হয় দুর্ভাষিত নহে; বিজ্ঞ কর্তৃক অনিন্দনীয় হয়, নিন্দনীয় হয় না।”</p>
<p class="centered">বাক্য সূত্র সমাপ্ত।</p>
<h3 class="subhead">৯. কুল সূত্র</h3>
<p class="bodytext">১৯৯.১. “হে ভিক্ষুগণ, শীলবান প্রব্রজিতগণ যে কুলে উপস্থিত হয় তথায় মানুষেরা পাঁচটি কারণে বহু পুণ্য প্রসব করে। সেই পাঁচটি কী কী?</p>
<p class="bodytext">২. হে ভিক্ষুগণ, যেই সময়ে মানুষেরা কুলে উপস্থিতরত শীলবান প্রব্রজিতদের দেখে চিত্ত প্রসাদিত করে। ভিক্ষুগণ, সেই সময়ে সেই কুলে স্বর্গ লাভের সহায়ক পন্থা প্রতিপন্ন হয়।</p>
<p class="bodytext">ভিক্ষুগণ, যেই সময়ে মানুষেরা কুলে উপস্থিতরত শীলবান প্রব্রজিতদের (শ্রদ্ধা নিবেদনস্বরূপ) প্রত্যুত্থান করে, অভিবাদন করে এবং আসন দেয়। ভিক্ষুগণ, সেই সময়ে সেই কুলে উচ্চ-কুলীনতা লাভের সহায়ক পন্থা প্রতিপন্ন হয়।</p>
<p class="bodytext">ভিক্ষুগণ, যেই সময়ে মানুষেরা কুলে উপস্থিতরত শীলবান প্রব্রজিতদের (দান দিয়ে) মাৎসর্যমল অপনোদন করে; ভিক্ষুগণ, সেই সময়ে সেই কুলে অত্যন্ত ক্ষমতা লাভের সহায়ক পন্থা প্রতিপন্ন হয়।</p>
<p class="bodytext">ভিক্ষুগণ, যেই সময়ে মানুষেরা কুলে উপস্থিতরত শীলবান প্রব্রজিতদের যথাশক্তি ও যথাবল মতো (তাদের খাদ্য) অংশে অংশে ভাগ করে দেয়; ভিক্ষুগণ, সেই সময়ে সেই কুলে মহাভোগ লাভের সহায়ক পন্থা প্রতিপন্ন হয়।</p>
<p class="bodytext">ভিক্ষুগণ, যেই সময়ে মানুষেরা কুলে উপস্থিতরত শীলবান প্রব্রজিতদের জিজ্ঞাসা করে, প্রশ্ন করে এবং ধর্মশ্রবণ করে; ভিক্ষুগণ, সেই সময়ে সেই কুলে মহাপ্রজ্ঞা লাভের সহায়ক পন্থা প্রতিপন্ন হয়।</p>
<p class="bodytext">৩. হে ভিক্ষুগণ, শীলবান প্রব্রজিতগণ যে কুলে উপস্থিত হয় তথায় মানুষেরা এই পাঁচটি কারণে বহু পুণ্য প্রসব করে।”</p>
<p class="centered">কুল সূত্র সমাপ্ত।</p>
<h3 class="subhead">১০. নিঃসরণীয় সূত্র</h3>
<p class="bodytext">২০০.১. “হে ভিক্ষুগণ, পাঁচ প্রকার নিঃসরণীয় ধাতু আছে, পঞ্চ কী কী?</p>
<p class="bodytext">ভিক্ষুগণ, এক্ষেত্রে ভিক্ষুর কাম মনন করে কামাদিতে চিত্ত আবির্ভূত হয় না, সন্তুষ্ট হয় না, স্থিত হয় না এবং অনুরক্ত হয় না। কিন্তু নৈষ্ক্রম্য মনন করে নৈষ্ক্রম্যে চিত্ত আবির্ভূত হয়, সন্তুষ্ট হয়, স্থিত হয় এবং অনুরক্ত হয়। তার সেই চিত্ত হয় সুগত, সুভাবিত, উত্তমরূপে জাগ্রত, সুবিমুক্ত, কাম হতে উত্তমরূপে বিসংযুক্ত এবং কামহেতু যে-সমস্ত আসব, বিঘাত, পরিদাহ উৎপন্ন হয়; সে-সমস্ত হতে সে মুক্ত হয়। সে সেইসব বেদনা অনুভব করে না। ইহা কামাদির নিঃসরণরূপে আখ্যাত।</p>
<p class="bodytext">পুনশ্চ, ভিক্ষুগণ, ভিক্ষুর ব্যাপাদ মনন করে ব্যাপাদিতে চিত্ত আবির্ভূত হয় না, সন্তুষ্ট হয় না, স্থিত হয় না এবং অনুরক্ত হয় না। কিন্তু অব্যাপাদ মনন করে অব্যাপাদে চিত্ত আবির্ভূত হয়, সন্তুষ্ট হয়, স্থিত হয় এবং অনুরক্ত হয়। তার সেই চিত্ত হয় সুগত, সুভাবিত, উত্তমরূপে জাগ্রত, সুবিমুক্ত, ব্যাপাদ হতে উত্তমরূপে বিসংযুক্ত এবং ব্যাপাদহেতু যে-সমস্ত আসব, বিঘাত, পরিদাহ উৎপন্ন হয়; সে-সমস্ত হতে সে মুক্ত হয়। সে সেইসব বেদনা অনুভব করে না। ইহা ব্যাপাদের নিঃসরণরূপে আখ্যাত।</p>
<p class="bodytext">পুনশ্চ, ভিক্ষুগণ, ভিক্ষুর আঘাত মনন করে আঘাতাদিতে চিত্ত আবির্ভূত হয় না, সন্তুষ্ট হয় না, স্থিত হয় না এবং অনুরক্ত হয় না। কিন্তু অনাঘাত মনন করে অনাঘাতে চিত্ত আবির্ভূত হয়, সন্তুষ্ট হয়, স্থিত হয় এবং অনুরক্ত হয়। তার সেই চিত্ত হয় সুগত, সুভাবিত, উত্তমরূপে জাগ্রত, সুবিমুক্ত, আঘাত হতে উত্তমরূপে বিসংযুক্ত এবং আঘাতহেতু যে-সমস্ত আসব, বিঘাত, পরিদাহ উৎপন্ন হয়; সে-সমস্ত হতে সে মুক্ত হয়। সে সেইসব বেদনা অনুভব করে না। ইহা আঘাতের নিঃসরণরূপে আখ্যাত।</p>
<p class="bodytext">পুনশ্চ, ভিক্ষুগণ, ভিক্ষুর রূপ মনন করে রূপেতে চিত্ত আবির্ভূত হয় না, সন্তুষ্ট হয় না, স্থিত হয় না এবং অনুরক্ত হয় না। কিন্তু অরূপ মনন করে অরূপে চিত্ত আবির্ভূত হয়, সন্তুষ্ট হয়, স্থিত হয় এবং অনুরক্ত হয়। তার সেই চিত্ত হয় সুগত, সুভাবিত, উত্তমরূপে জাগ্রত, সুবিমুক্ত, রূপ হতে উত্তমরূপে বিসংযুক্ত এবং রূপহেতু যে-সমস্ত আসব, বিঘাত, পরিদাহ উৎপন্ন হয়; সে-সমস্ত হতে সে মুক্ত হয়। সে সেইসব বেদনা অনুভব করে না। ইহা রূপের নিঃসরণরূপে আখ্যাত।</p>
<p class="bodytext">পুনশ্চ, হে ভিক্ষুগণ, ভিক্ষুর সৎকায় (এ দেহ) মনন করে সৎকায়ে চিত্ত আবির্ভূত হয় না, সন্তুষ্ট হয় না, স্থিত হয় না এবং অনুরক্ত হয় না। কিন্তু সৎকায় নিরোধ মনন কওে সৎকায় নিরোধে চিত্ত আবির্ভূত হয়, সন্তুষ্ট হয়, স্থিত হয় এবং অনুরক্ত হয়। তার সেই চিত্ত হয় সুগত, সুভাবিত, উত্তমরূপে জাগ্রত, সুবিমুক্ত, সৎকায় হতে উত্তমরূপে বিসংযুক্ত এবং সৎকায়হেতু যে-সমস্ত আসব, বিঘাত, পরিদাহ উৎপন্ন হয়; সে-সমস্ত হতে সে মুক্ত হয়। সে সেইসব বেদনা অনুভব করে না। ইহা সৎকায়ের নিঃসরণরূপে আখ্যাত।</p>
<p class="bodytext">২. তার কাম আনন্দ নিবর্তিত হয় না (ফলস্বরূপ উদ্ভূত হয় না), ব্যাপাদ আনন্দও নিবর্তিত হয় না, আঘাত আনন্দও নিবর্তিত হয় না, রূপ আনন্দও নিবর্তিত হয় না এবং সৎকায় আনন্দও নিবর্তিত হয় না। সে কাম আনন্দ, ব্যাপাদ আনন্দ, আঘাত আনন্দ, রূপ আনন্দ এবং সৎকায় আনন্দে অনিবর্তিত হয়। ভিক্ষুগণ, এই ভিক্ষুকে বলা হয়, ‘ভিক্ষু নিবর্তনমুক্ত, তৃষ্ণার বিনাশসাধন করেছে, সংযোজনকে পেছনে আবর্তিত করেছে, সম্যকরূপে মানকে উপলব্ধি করেছে এবং দুঃখের অন্তসাধন করেছে।’ ভিক্ষুগণ, এই পঞ্চ হচ্ছে নিঃসরণীয় ধাতু।”</p>
<p class="centered">নিঃসরণীয় সূত্র সমাপ্ত।</p>
<p class="centered">ব্রাহ্মণ বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">সোণ, দ্রোণ, সঙ্গারব ও কারণপালী সূত্র,</p>
<p class="gatha">পিঙ্গিয়ানী, স্বপ্ন, বর্ষা আর বাক্য হল বিবৃত;</p>
<p class="gatha">কুল ও নিঃসরণীয় যোগে বর্গ হলো সমাপ্ত।</p>
<p class="centered">চতুর্থ পঞ্চাশক সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২১) ১. কিমিল বর্গ</h1>
<div class="chaptxt">
<p class="chaphead">৫. পঞ্চম পঞ্চাশক</p>
<h3 class="subhead">১. কিমিল সূত্র</h3>
<p class="bodytext">২০১.১. একসময় ভগবান কিমিলা-এর অন্তর্গত বেলুবনে অবস্থান করছিলেন। অনন্তর আয়ুষ্মান কিমিল ভগবানের নিকট উপস্থিত হয়ে ভগবানকে অভিবাদনপূর্বক একপাশে উপবেশন করলেন। একপার্শ্বে উপবিষ্ট আয়ুষ্মান কিমিল ভগবানকে এরূপ বললেন :</p>
<p class="bodytext">২. “ভন্তে, কী হেতু, কী প্রত্যয়ে তথাগতের পরিনির্বাণের পর সদ্ধর্ম দীর্ঘস্থায়ী হয় না?”</p>
<p class="bodytext">“এক্ষেত্রে, হে কিমিল, তথাগতের পরিনির্বাণের পর ভিক্ষু-ভিক্ষুণী, উপাসক ও উপাসিকারা শাস্তার প্রতি অগৌরব ও অমনোযোগী হয়ে অবস্থান করে, ধর্মের প্রতি অগৌরব ও অমনোযোগী হয়ে অবস্থান করে, সংঘের প্রতি অগৌরব ও অমনোযোগী হয়ে অবস্থান করে, শিক্ষার প্রতি অগৌরব ও অমনোযোগী হয়ে অবস্থান করে, পরস্পরের প্রতি অগৌরব ও অমনোযোগী হয়ে অবস্থান করে। কিমিল, এই হেতুতে, এই প্রত্যয়ে তথাগতের পরিনির্বাণের পর সদ্ধর্ম দীর্ঘস্থায়ী হয় না।”</p>
<p class="bodytext">৩. “ভন্তে, কী হেতু, কী প্রত্যয়ে যদ্বারা তথাগতের পরিনির্বাণের পর সদ্ধর্ম দীর্ঘস্থায়ী হয়?”</p>
<p class="bodytext">“এক্ষেত্রে, হে কিমিল, তথাগতের পরিনির্বাণের পর ভিক্ষু-ভিক্ষুণী, উপাসক ও উপাসিকারা শাস্তার প্রতি সগৌরব ও মনোযোগী হয়ে অবস্থান করে, ধর্মের প্রতি সগৌরব ও মনোযোগী হয়ে অবস্থান করে, সংঘের প্রতি সগৌরব ও মনোযোগী হয়ে অবস্থান করে, শিক্ষার প্রতি সগৌরব ও মনোযোগী হয়ে অবস্থান করে এবং পরস্পরের প্রতি সগৌরব ও মনোযোগী হয়ে অবস্থান করে। কিমিল, এই হেতুতে, এই প্রত্যয়ে তথাগতের পরিনির্বাণের পর সদ্ধর্ম দীর্ঘস্থায়ী হয়।”</p>
<p class="centered">কিমিল সূত্র সমাপ্ত।</p>
<h3 class="subhead">২. ধর্ম শ্রবণ সূত্র</h3>
<p class="bodytext">২০২.১. “হে ভিক্ষুগণ, ধর্মশ্রবণের পাঁচ প্রকার আনিশংস (সুফল) আছে। পাঁচ প্রকার কী কী?</p>
<p class="bodytext">২. অশ্রুত বিষয় শোনা হয়, শ্রুত বিষয় পরিশুদ্ধ হয়, সন্দেহ দূরীভূত হয়, দৃষ্টি ঋজু হয় এবং চিত্ত প্রসাদিত হয়। ভিক্ষুগণ, ধর্মশ্রবণের এই পাঁচ প্রকার আনিশংস আছে।” </p>
<p class="centered">ধর্ম শ্রবণ সূত্র সমাপ্ত।</p>
<h3 class="subhead">৩. উৎকৃষ্ট বংশজাত অশ্ব সূত্র</h3>
<p class="bodytext">২০৩.১. “হে ভিক্ষুগণ, পঞ্চবিধ অঙ্গে সমৃদ্ধ রাজার সুন্দর উৎকৃষ্ট বংশজাত অশ্ব রাজার উপযুক্ত, রাজসম্পদ এবং রাজ-অঙ্গরূপে বিবেচিত হয়। সেই পঞ্চ কী কী? যথা : </p>
<p class="bodytext">২. ঋজুতা, ক্ষিপ্রতা, নম্রতা, ক্ষান্তি এবং আত্ন-সংযম। এই পঞ্চবিধ অঙ্গে সমৃদ্ধ রাজার সুন্দর উৎকৃষ্ট বংশজাত অশ্ব রাজার উপযুক্ত, রাজসম্পদ এবং রাজ-অঙ্গরূপে বিবেচিত হয়। এরূপেই, ভিক্ষুগণ, পঞ্চবিধ ধর্মে সমৃদ্ধ ভিক্ষু আহ্বানযোগ্য, প্রহ্বানযোগ্য, দক্ষিণা লাভের যোগ্য, অঞ্জলিকরণীয় এবং জগতের অনুত্তর পুণ্যক্ষেত্র হয়। সেই পঞ্চ কী কী? </p>
<p class="bodytext">৩. ঋজুতা, ক্ষিপ্রতা, নম্রতা, ক্ষান্তি এবং আত্ন-সংযম। এই পঞ্চবিধ ধর্মে সমৃদ্ধ ভিক্ষু আহ্বানযোগ্য, প্রহ্বানযোগ্য, দক্ষিণা লাভের যোগ্য, অঞ্জলিকরণীয় এবং জগতের অনুত্তর পুণ্যক্ষেত্র হয়।”</p>
<p class="centered">উৎকৃষ্ট বংশজাত অশ্ব সূত্র সমাপ্ত।</p>
<h3 class="subhead">৪. বল সূত্র</h3>
<p class="bodytext">২০৪.১. “হে ভিক্ষুগণ, বল পাঁচ প্রকার। কী কী? যথা : শ্রদ্ধাবল, লজ্জাবল, ঔত্তাপ্যবল, বীর্যবল এবং প্রজ্ঞাবল। ভিক্ষুগণ, এগুলো হচ্ছে পাঁচ প্রকার বল।”</p>
<p class="centered">বল সূত্র সমাপ্ত।</p>
<h3 class="subhead">৫. চেতোখিল সূত্র</h3>
<p class="bodytext">২০৫.১. “হে ভিক্ষুগণ, পাঁচ প্রকার চেতোখিল (মানসিক বন্ধ্যাত্ব) আছে। পাঁচ প্রকার কী কী?</p>
<p class="bodytext">২. এক্ষেত্রে ভিক্ষুগণ, ভিক্ষু শাস্তার সম্পর্কে অনিশ্চিত হয়, সন্দেহ পোষণ করে, শাস্তা সম্পর্কে নিশ্চিত হয় না, আশ্বস্ত হয় না। ভিক্ষুগণ, যে ভিক্ষু শাস্তা সম্পর্কে অনিশ্চিত হয়, সন্দেহ পোষণ করে, শাস্তা সম্পর্কে নিশ্চিত হয় না, আশ্বস্ত হয় না; তার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না। যার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না ইহা হচ্ছে তার প্রথম চেতোখিল।</p>
<p class="bodytext">পুনশ্চ, ভিক্ষুগণ, ভিক্ষু ধর্ম সম্পর্কে অনিশ্চিত হয়, সন্দেহ পোষণ করে, ধর্ম সম্পর্কে নিশ্চিত হয় না, আশ্বস্ত হয় না। ভিক্ষুগণ, যে ভিক্ষু ধর্ম সম্পর্কে অনিশ্চিত হয়, সন্দেহ পোষণ করে, ধর্ম সম্পর্কে নিশ্চিত হয় না, আশ্বস্ত হয় না; তার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না। যার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না ইহা হচ্ছে তার দ্বিতীয় চেতোখিল।</p>
<p class="bodytext">পুনশ্চ, ভিক্ষুগণ, ভিক্ষু সংঘ সম্পর্কে অনিশ্চিত হয়, সন্দেহ পোষণ করে, সংঘ সম্পর্কে নিশ্চিত হয় না, আশ্বস্ত হয় না। ভিক্ষুগণ, যে ভিক্ষু সংঘ সম্পর্কে অনিশ্চিত হয়, সন্দেহ পোষণ করে, সংঘ সম্পর্কে নিশ্চিত হয় না, আশ্বস্ত হয় না; তার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না। যার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না ইহা হচ্ছে তার তৃতীয় চেতোখিল।</p>
<p class="bodytext">পুনশ্চ, ভিক্ষুগণ, ভিক্ষু শিক্ষা সম্পর্কে অনিশ্চিত হয়, সন্দেহ পোষণ করে, শিক্ষা সম্পর্কে নিশ্চিত হয় না, আশ্বস্ত হয় না। ভিক্ষুগণ, যে ভিক্ষু শিক্ষা সম্পর্কে অনিশ্চিত হয়, সন্দেহ পোষণ করে, শিক্ষা সম্পর্কে নিশ্চিত হয় না, আশ্বস্ত হয় না; তার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না। যার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না ইহা হচ্ছে তার চতুর্থ চেতোখিল।</p>
<p class="bodytext">পুনশ্চ, ভিক্ষুগণ, ভিক্ষু সব্রহ্মচারীদের প্রতি কোপিত হয়, অসন্তুষ্ট হয়, তাদের সম্পর্কে আহত হয়, সে হয় খিল জাত। ভিক্ষুগণ, যে ভিক্ষু সব্রহ্মচারীদের প্রতি কোপিত হয়, অসন্তুষ্ট হয়, তাদের সম্পর্কে আহত হয়; তার চিত্ত উৎসাহপ্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না। যার চিত্ত উৎসাহ প্রবণ হয় না, ভক্তিপ্রবণ হয় না, অধ্যবসায়ী হয় না এবং প্রচেষ্টাশীল হয় না ইহা হচ্ছে তার পঞ্চম চেতোখিল। ভিক্ষুগণ, এই পাঁচ প্রকার চেতোখিল আছে।”</p>
<p class="centered">চেতোখিল সূত্র সমাপ্ত।</p>
<h3 class="subhead">৬. চিত্ত বন্ধন সূত্র</h3>
<p class="bodytext">২০৬.১. “হে ভিক্ষুগণ, পাঁচ প্রকার চিত্তবন্ধন আছে। পাঁচ প্রকার কী কী? যথা : </p>
<p class="bodytext">২. এক্ষেত্রে ভিক্ষুগণ, ভিক্ষু কামে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযু্&zwnj;ক্ত হয়। ভিক্ষুগণ, যে ভিক্ষু কামে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযুক্ত; তার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না। যার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না, ইহা হচ্ছে তার প্রথম চিত্তবন্ধন।</p>
<p class="bodytext">পুনশ্চ, ভিক্ষুগণ, ভিক্ষু কায়ে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযু্&zwnj;ক্ত হয়। ভিক্ষুগণ, যে ভিক্ষু কায়ে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযুক্ত; তার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না। যার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না, ইহা হচ্ছে তার দ্বিতীয় চিত্তবন্ধন।</p>
<p class="bodytext">পুনশ্চ, ভিক্ষুগণ, ভিক্ষু রূপে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযু্&zwnj;ক্ত হয়। ভিক্ষুগণ, যে ভিক্ষু রূপে অবীতরাগ (অনুরাগযুক্ত), অবিগতচ্ছন্দ (আকাঙ্ক্ষাযুক্ত), অবিগত প্রেম, অবিগত পিপাসা, অবিগত পরিদাহ এবং অবিগত তৃষ্ণাযুক্ত; তার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না। যার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না, ইহা হচ্ছে তার তৃতীয় চিত্তবন্ধন।</p>
<p class="bodytext">পুনশ্চ, ভিক্ষুগণ, ভিক্ষু শুধুমাত্র উদরপূর্তি করে ভোজন করে শর্য্যাসুখ, পার্শ্বসুখ, মিদ্ধ (তন্দ্রা)-সুখ উপভোগে অনুযু্&zwnj;ক্ত হয়। হে ভিক্ষুগণ, যে ভিক্ষু শুধুমাত্র উদরপূর্তি করে ভোজন করে শর্যাসুখ, পার্শ্বসুখ, মিদ্ধ (তন্দ্রা)-সুখ উপভোগে অনুযু্&zwnj;ক্ত; তার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না। যার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না, ইহা হচ্ছে তার চতুর্থ চিত্তবন্ধন।</p>
<p class="bodytext">পুনশ্চ, ভিক্ষুগণ, ভিক্ষু যেকোনো দেবনিকায় আকাঙ্ক্ষা করে ব্রহ্মচর্য পালন করে, ‘আমি এই শীল, ব্রত, তপ বা ব্রহ্মচর্য দ্বারা দেব কিংবা দেবানুসারী হবো।’ ভিক্ষুগণ, যে ভিক্ষু যেকোনো দেবনিকায় আকাঙ্ক্ষা করে ব্রহ্মচর্য পালন করে, ‘আমি এই শীল, ব্রত, তপ বা ব্রহ্মচর্য দ্বারা দেব কিংবা দেবানুসারী হবো।’ তাই তার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না। যার চিত্ত উৎসাহপ্রবণ, ভক্তিপ্রবণ, অধ্যবসায়ী এবং প্রচেষ্টাশীল হয় না, ইহা হচ্ছে তার পঞ্চম চিত্তবন্ধন। ভিক্ষুগণ, এই পাঁচ প্রকার চিত্তবন্ধন আছে।”</p>
<p class="centered">চিত্তবন্ধন সূত্র সমাপ্ত।</p>
<h3 class="subhead">৭. যাগু সূত্র</h3>
<p class="bodytext">২০৭.১. “হে ভিক্ষুগণ, যাগুর পাঁচটি সুফল আছে। পাঁচটি কী কী? যথা : </p>
<p class="bodytext">২. ক্ষুধা নিবারণ করে, তৃষ্ণা দূরীভূত করে, বাত নিয়ন্ত্রিত করে, বস্তি শোধন করে এবং অপক্ব খাদ্যের অবশিষ্টাংশ পরিপাক করে। ভিক্ষুগণ, যাগুর এই পাঁচ প্রকার সুফল আছে।”</p>
<p class="centered">যাগু সূত্র সমাপ্ত।</p>
<h3 class="subhead">৮. দন্তকাষ্ঠ সূত্র</h3>
<p class="bodytext">২০৮.১. “হে ভিক্ষুগণ, অচর্বিত দন্তকাষ্ঠের পাঁচটি আদীনব (কুফল) আছে। পঞ্চ কী কী?</p>
<p class="bodytext">২. চক্ষু আক্রান্ত হয়, মুখ দুর্গন্ধময় হয়, রস-নালী বিশুদ্ধ হয় না, পিত্ত ও শ্লেষ্মা ভুক্ত খাদ্যকে ঢেকে ফেলে এবং (সে) খাদ্য উপভোগ করে না। ভিক্ষুগণ, অচর্বিত দন্তকাষ্ঠের এই পাঁচটি আদীনব আছে।</p>
<p class="bodytext">৩. হে ভিক্ষুগণ, চর্বিত দন্তকাষ্ঠের পাঁচটি সুফল আছে। পাঁচটি কী কী? যথা : </p>
<p class="bodytext">৪. ভিক্ষুগণ, চক্ষু আক্রান্ত হয় না, মুখ দুর্গন্ধময় হয় না, রস-নালী বিশুদ্ধ হয়, পিত্ত ও শ্লেষ্মা ভুক্ত খাদ্যকে ঢেকে ফেলে না এবং (সে) খাদ্য উপভোগ করে। ভিক্ষুগণ, চর্বিত দন্তকাষ্ঠের এই পাঁচটি সুফল আছে।”</p>
<p class="centered">দন্তকাষ্ঠ সূত্র সমাপ্ত।</p>
<h3 class="subhead">৯. গীতস্বর সূত্র</h3>
<p class="bodytext">২০৯.১. “হে ভিক্ষুগণ, দীর্ঘ গীতস্বরে ধর্মদেশনার পাঁচ প্রকার আদীনব আছে। পাঁচ প্রকার কী কী? </p>
<p class="bodytext">২. সে নিজে সেই স্বরে অনুরক্ত হয়, অপরজনেরাও সেই স্বরে অনুরক্ত হয়, গৃহপতিগণ অসন্তুষ্ট হয়ে বলে যে ‘আমরা যেরূপে গাইছি, নিশ্চয় এরূপেই শাক্যপুত্রিয় শ্রমণগণ গেয়ে থাকেন’, স্বর-বিন্যাসের পর প্রচেষ্টাকারীর সমাধি ভঙ্গ হয় এবং পরবর্তী জনতা দৃষ্টানুগতিপ্রাপ্ত হয়। ভিক্ষুগণ, দীর্ঘ গীতস্বরে ধর্মদেশনার এই পাঁচ প্রকার আদীনব আছে।”</p>
<p class="centered">গীতস্বর সূত্র সমাপ্ত।</p>
<h3 class="subhead">১০. বিস্মরণশীল সূত্র</h3>
<p class="bodytext">২১০.১. “হে ভিক্ষুগণ, বিস্মরণশীল, অসম্প্রজ্ঞানী, নিদ্রাগতের পাঁচ প্রকার আদীনব আছে। পঞ্চ কী কী?</p>
<p class="bodytext">২. দুঃখে শয়ন করে, দুঃখে জাগ্রত হয়, দুঃস্বপ্ন দেখে, দেবতারা রক্ষা করে না এবং অশুচিপাত হয়। ভিক্ষুগণ, বিস্মরণশীল, অসম্প্রজ্ঞানী নিদ্রাগতের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, উপস্থিত স্মৃতি, সম্প্রজ্ঞানী নিদ্রাগতের পাঁচ প্রকার আনিশংস আছে। পাঁচ প্রকার কী কী? </p>
<p class="bodytext">৪. সুখে শয়ন করে, সুখে জাগ্রত হয়, দুঃস্বপ্ন দেখে না, দেবগণ রক্ষা করে এবং অশুচিপাত হয় না। ভিক্ষুগণ, উপস্থিত স্মৃতি, সম্প্রজ্ঞানী নিদ্রাগতের এই পাঁচ প্রকার আনিশংস আছে।”</p>
<p class="centered">বিস্মরণশীল সূত্র সমাপ্ত।</p>
<p class="centered">কিমিল বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">কিমিল, ধর্ম শ্রবণ ও অশ্বাজানীয় সুত্র,</p>
<p class="gatha">বল, চিত্তখিল, বন্ধন, যাগু হল বিবৃত;</p>
<p class="gatha">কাষ্ঠ, গীত, বিস্মরণ মিলে বর্গ হলো সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২২) ২. আক্রোশকারী বর্গ</h1>
<div class="chaptxt">
<h3 class="subhead">১. আক্রোশকারী সূত্র</h3>
<p class="bodytext">২১১.১. “হে ভিক্ষুগণ, যে ভিক্ষু সব্রহ্মচারীদের আক্রোশকারী, পরিভাষণকারী এবং আর্যদের নিন্দাকারী তার পঞ্চবিধ আদীনব প্রত্যাশিত। পঞ্চ কী কী?</p>
<p class="bodytext">২. সে পারাজিকা অপরাধী ও প্রতিবন্ধকযুক্ত হয়, অন্যতর সংক্লিষ্ট অপরাধে আবিষ্ট হয়, ব্যাধি ও রোগাতঙ্ক লাভ করে, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, যে ভিক্ষু সব্রহ্মচারীদের আক্রোশকারী, পরিভাষণকারী এবং আর্যদের নিন্দাকারী তার এই পঞ্চবিধ আদীনব প্রত্যাশিত।”</p>
<p class="centered">আক্রোশকারী সূত্র সমাপ্ত।</p>
<h3 class="subhead">২. ঝগড়াকারী সূত্র</h3>
<p class="bodytext">২১২.১. “হে ভিক্ষুগণ, যে ভিক্ষু ঝগড়াকারী, কলহকারী, বিবাদকারী, বাজে আলাপকারী এবং সংঘমধ্যে বিবাদ উত্থাপনকারী তার পঞ্চবিধ আদীনব প্রত্যাশিত। পঞ্চ কী কী?</p>
<p class="bodytext">২. অনধিগত বিষয় অধিগত হয় না, অধিগত বিষয় হ্রাস পায়, পাপকীর্তিশব্দ প্রচার হয়, সে মোহাচ্ছন্ন হয়ে কালগত হয় এবং কায়ভেদে মৃত্যুর পর অপায় দুর্গতি বিনিপাত নিরয়ে উৎপন্ন হয়। ভিক্ষুগণ, যে ভিক্ষু ঝগড়াকারী, কলহকারী, বিবাদকারী, বাজে আলাপকারী এবং সংঘমধ্যে বিবাদ উত্থাপনকারী তার এই পঞ্চবিধ আদীনব প্রত্যাশিত।”</p>
<p class="centered">ঝগড়াকারী সূত্র সমাপ্ত।</p>
<h3 class="subhead">৩. শীল সূত্র</h3>
<p class="bodytext">২১৩.১. “হে ভিক্ষুগণ, দুঃশীল, শীল বিপত্তির পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. এক্ষেত্রে, হে ভিক্ষুগণ, দুঃশীল, শীলবিপন্ন ব্যক্তি প্রমাদহেতু মহাভোগ্যসম্পত্তি বিনষ্ট করে। ভিক্ষুগণ, ইহা হচ্ছে দুঃশীল, শীল বিপত্তির প্রথম আদীনব।</p>
<p class="bodytext">পুনশ্চ, ভিক্ষুগণ, দুঃশীল, শীলবিপন্নের পাপকীর্তিশব্দ প্রচার হয়। ভিক্ষুগণ, ইহা হচ্ছে দুঃশীল, শীলবিপত্তির দ্বিতীয় আদীনব।</p>
<p class="bodytext">পুনশ্চ, ভিক্ষুগণ, দুঃশীল, শীলবিপন্ন ব্যক্তি যেকোনো পরিষদ; যথা : ক্ষত্রিয় পরিষদ, ব্রাহ্মণ পরিষদ, গৃহপতি পরিষদ কিংবা শ্রমণ পরিষদে অবিশারদ ও হতোদ্যম হয়ে উপস্থিত হয়। ভিক্ষুগণ, ইহা হচ্ছে দুঃশীল, শীল বিপত্তির তৃতীয় আদীনব।</p>
<p class="bodytext">পুনশ্চ, ভিক্ষুগণ, দুঃশীল, শীলবিপন্ন ব্যক্তি মোহাচ্ছন্ন হয়ে কালগত হয়। ভিক্ষুগণ, ইহা হচ্ছে দুঃশীল, শীলবিপত্তির চতুর্থ আদীনব।</p>
<p class="bodytext">পুনশ্চ, ভিক্ষুগণ, দুঃশীল, শীলবিপন্ন ব্যক্তি কায়ভেদে মুত্যুর পর আপায় দুর্গতি বিনিপাত নিরয়ে উৎপন্ন হয়। ভিক্ষুগণ, ইহা হচ্ছে দুঃশীল, শীলবিপত্তির পঞ্চম আদীনব। ভিক্ষুগণ, দুঃশীল, শীলবিপত্তির এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, শীলবান, শীলসম্পন্নের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. এক্ষেত্রে ভিক্ষুগণ, শীলবান, শীলসম্পন্ন ব্যক্তি অপ্রমাদহেতু মহাভোগ্যসম্পত্তি লাভ করে। ভিক্ষুগণ, ইহা হচ্ছে শীলবান শীলসম্পন্নের প্রথম আনিশংস।</p>
<p class="bodytext">পুনশ্চ, ভিক্ষুগণ, শীলবান, শীলসম্পন্নের কল্যাণ-কীর্তিশব্দ প্রচার হয়। ভিক্ষুগণ, ইহা হচ্ছে শীলবান শীলসম্পন্নের দ্বিতীয় আনিশংস।</p>
<p class="bodytext">পুনশ্চ, ভিক্ষুগণ, শীলবান, শীলসম্পন্ন ব্যক্তি যেকোনো পরিষদ; যথা : ক্ষত্রিয় পরিষদ, ব্রাহ্মণ পরিষদ, গৃহপতি পরিষদ কিংবা শ্রমণ পরিষদে বিশারদ ও উদ্যমী হয়ে উপস্থিত হয়। ভিক্ষুগণ, ইহা হচ্ছে শীলবান শীলসম্পন্নের তৃতীয় আনিশংস।</p>
<p class="bodytext">পুনশ্চ, ভিক্ষুগণ, শীলবান, শীলসম্পন্ন ব্যক্তি অমোহাচ্ছন্ন হয়ে কালগত হয়। ভিক্ষুগণ, ইহা হচ্ছে শীলবান শীলসম্পন্নের চতুর্থ আনিশংস।</p>
<p class="bodytext">পুনশ্চ, ভিক্ষুগণ, শীলবান, শীলসম্পন্ন কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, ইহা হচ্ছে শীলবান শীলসম্পন্নের পঞ্চম আনিশংস। ভিক্ষুগণ, শীলবান, শীলসম্পন্নের এই পাঁচ প্রকার আনিশংস আছে।”</p>
<p class="centered">শীল সূত্র সমাপ্ত।</p>
<h3 class="subhead">৪. বহুভাষী সূত্র</h3>
<p class="bodytext">২১৪.১. “হে ভিক্ষুগণ, বহুভাষী পুদ্গলের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. মিথ্যা ভাষণ করে, পিশুন (বিদ্বেষপূর্ণ) বাক্য ভাষণ করে, পরুষ (কর্কশ) বাক্য ভাষণ করে, সম্প্রলাপ বাক্য ভাষণ করে এবং কায়ভেদে মৃত্যুর পর অপায়-দুর্গতি নিরয়ে উৎপন্ন হয়। ভিক্ষুগণ, বহুভাষী পুদ্গলের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, পরিমিতভাষী পুদ্গলের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. মিথ্যা ভাষণ করে না, পিশুনবাক্য ভাষণ করে না, পরুষবাক্য ভাষণ করে না, বৃথাবাক্য ভাষণ করে না এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, পরিমিতভাষী পুদ্গলের এই পাঁচ প্রকার আনিশংস আছে।”</p>
<p class="centered">বহুভাষী সূত্র সমাপ্ত।</p>
<h3 class="subhead">৫. প্রথম ক্ষান্তিহীন সূত্র</h3>
<p class="bodytext">২১৫.১. “হে ভিক্ষুগণ, ক্ষান্তিহীনের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. বহুজনের অপ্রিয় ও অমনোজ্ঞ হয়, বৈরবহুল হয়, বহুজনের নিন্দনীয় হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, ক্ষান্তিহীনের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, ক্ষমাকারীর পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. বহুজনের প্রিয় ও মনোজ্ঞ হয়, বৈরবহুল হয় না, বহুজনের নিন্দনীয় হয় না, মোহাচ্ছন্ন হয়ে কালগত হয় না এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, ক্ষমাকারীর এই পাঁচ প্রকার আনিশংস আছে।”</p>
<p class="centered">প্রথম ক্ষান্তিহীন সূত্র সমাপ্ত।</p>
<h3 class="subhead">৬. দ্বিতীয় ক্ষান্তিহীন সূত্র</h3>
<p class="bodytext">২১৬.১. “হে ভিক্ষুগণ, ক্ষান্তিহীনের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. বহুজনের অপ্রিয় ও অমনোজ্ঞ হয়, নির্দয় হয়, অনুশোচনা প্রাপ্ত হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, ক্ষান্তিহীনের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, ক্ষমাকারীর পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. বহুজনের প্রিয় ও মনোজ্ঞ হয়; নির্দয় হয় না; অনুশোচনা প্রাপ্ত হয় না; মোহাচ্ছন্ন হয়ে কালগত হয় না এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, ক্ষমাকারীর এই পাঁচ প্রকার আনিশংস আছে।”</p>
<p class="centered">দ্বিতীয় ক্ষান্তিহীন সূত্র সমাপ্ত।</p>
<h3 class="subhead">৭. প্রথম অপ্রসাদিক সূত্র</h3>
<p class="bodytext">২১৭.১. “হে ভিক্ষুগণ, অপ্রসাদিকের (ভালোবাসার অযোগ্য) পাঁচ প্রকার আদীনব আছে। পাঁচ প্রকার কী কী?</p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, অপ্রসাদিকের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, প্রসাদিকের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, মোহাচ্ছন্ন হয়ে কালগত হয় না এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, প্রসাদিকের এই পাঁচ প্রকার আনিশংস আছে।”</p>
<p class="centered">প্রথম অপ্রসাদিক সূত্র সমাপ্ত।</p>
<h3 class="subhead">৮. দ্বিতীয় অপ্রসাদিক সূত্র</h3>
<p class="bodytext">২১৮.১. “হে ভিক্ষুগণ, অপ্রসাদিকের (ভালোবাসার অযোগ্য) পাঁচ প্রকার আদীনব আছে। পাঁচ প্রকার কী কী?</p>
<p class="bodytext">২. অপ্রসন্নরা প্রসন্ন হয় না, প্রসন্নদের কারও মনের পরিবর্তন হয়, শাস্তার শাসন অকৃত (অননুষ্ঠিত) হয়, পরবর্তী জনতা দৃষ্টানুগত আপন্ন হয় এবং তার চিত্ত প্রসন্ন হয় না। ভিক্ষুগণ, অপ্রসাদিকের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, প্রসাদিকের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. অপ্রসন্নরা প্রসন্ন হয়, প্রসন্নরাও অত্যধিক প্রসন্ন হয়, শাস্তার শাসন কৃত হয়। পরবর্তী জনতা দৃষ্টানুগতে আপন্ন হয় এবং তার চিত্ত প্রসন্ন হয়। ভিক্ষুগণ, প্রসাদিকের এই পাঁচ প্রকার আনিশংস আছে।”</p>
<p class="centered">দ্বিতীয় অপ্রসাদিক সূত্র সমাপ্ত।</p>
<h3 class="subhead">৯. অগ্নি সূত্র</h3>
<p class="bodytext">২১৯.১. “হে ভিক্ষুগণ, অগ্নির পঞ্চবিধ আদীনব আছে। পঞ্চ কী কী? যথা : </p>
<p class="bodytext">২. ইহা চক্ষুর অন্তরায় হয়, দুর্বর্ণকরণের কারণ হয়, দুর্বলকরণের কারণ হয়, সমাজ বৃদ্ধি পায় এবং পশু-পক্ষী সম্বন্ধীয় আলাপের কারণ হয়। ভিক্ষুগণ, অগ্নির এই পঞ্চবিধ আদীনব আছে।”</p>
<p class="centered">অগ্নি সূত্র সমাপ্ত।</p>
<h3 class="subhead">১০. মধুরা সূত্র</h3>
<p class="bodytext">২২০.১. “হে ভিক্ষুগণ, মধুরায় পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. মধুরার ভূমিভাগ বিষম, প্রচুর ধুলা, তথায় চণ্ড কুকুর আছে, মূর্খ যক্ষ আছে এবং পিণ্ডলাভ দুর্লভ। ভিক্ষুগণ, মধুরায় এই পাঁচ প্রকার আদীনব আছে।” </p>
<p class="centered">মধুরা সূত্র সমাপ্ত।</p>
<p class="centered">আক্রোশকারী বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">আক্রোশকারী, ঝগড়াকারী আর শীল সূত্র,</p>
<p class="gatha">বহুভাষী আর দুই ক্ষান্তিহীন হলো বিবৃত;</p>
<p class="gatha">দুই অপ্রসাদিক, অগ্নি, মধুরা মিলে বর্গ সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২৩) ৩. দীর্ঘ-পর্যটন বর্গ</h1>
<div class="chaptxt">
<h3 class="subhead">১. প্রথম দীর্ঘ-পর্যটন সূত্র</h3>
<p class="bodytext">২২১.১. “হে ভিক্ষুগণ, দীর্ঘ-পর্যটন ও উদ্দেশ্যবিহীন পরিভ্রমণে রত অনুদ্যমীর পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. অশ্রুত বিষয় শ্রুত হয় না, শ্রুত বিষয় সংশোধিত হয় না, শ্রুত বিষয়ে বিশারদ হয় না, ব্যাধি ও রোগাতঙ্ক প্রাপ্ত হয় এবং মিত্রহীন হয়। ভিক্ষুগণ, দীর্ঘ-পর্যটন ও উদ্দেশ্যবিহীন পরিভ্রমণে রত অনুদ্যমীর এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, উদ্দেশ্যপূর্ণ পরিভ্রমণের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. অশ্রুত বিষয় শ্রুত হয়, শ্রুত বিষয় সংশোধিত হয়, শ্রুত বিষয়ে বিশারদ হয়, ব্যাধি ও রোগাতঙ্ক প্রাপ্ত হয় না এবং মিত্রসম্পন্ন হয়। ভিক্ষুগণ, উদ্দেশ্যপূর্ণ পরিভ্রমণের এই পাঁচ প্রকার আনিশংস আছে।”</p>
<p class="centered">প্রথম দীর্ঘ-পর্যটন সূত্র সমাপ্ত।</p>
<h3 class="subhead">২. দ্বিতীয় দীর্ঘ-পর্যটন সূত্র</h3>
<p class="bodytext">২২২.১. “হে ভিক্ষুগণ, দীর্ঘ-পর্যটন ও উদ্দেশ্যবিহীন পরিভ্রমণে রত অনুদ্যমীর পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. অনধিগত বিষয় অধিগত হয় না, অধিগত বিষয় হ্রাস পায়, অধিগত বিষয়ে বিশারদ হয় না, ব্যাধি ও রোগাতঙ্ক প্রাপ্ত হয় এবং মিত্রহীন হয়। ভিক্ষুগণ, দীর্ঘ-পর্যটন ও উদ্দেশ্যবিহীন পরিভ্রমণে রত অনুদ্যমীর এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, উদ্দেশ্যপূর্ণ পরিভ্রমণের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. অনধিগত বিষয় অধিগত হয়, অধিগত বিষয় হ্রাস পায় না, অধিগত বিষয়ে বিশারদ হয়, ব্যাধি ও রোগাতঙ্ক প্রাপ্ত হয় না এবং মিত্রসম্পন্ন হয়। উদ্দেশ্যপূর্ণ পরিভ্রমণের এই পাঁচ প্রকার আনিশংস আছে।” </p>
<p class="centered">দ্বিতীয় দীর্ঘ-পর্যটন সূত্র সমাপ্ত।</p>
<h3 class="subhead">৩. দীর্ঘ-অবস্থান সূত্র</h3>
<p class="bodytext">২২৩.১. “হে ভিক্ষুগণ, দীর্ঘকাল অবস্থানের (কোনো স্থানে) পাঁচটি আদীনব আছে। পাঁচটি কী কী? যথা : </p>
<p class="bodytext">২. বহু পণ্যদ্রব্য এবং দ্রব্যাদির স্তূপ হয়; বহু ভৈষজ্য এবং ভৈষজ্যাদির স্তূপ হয়; বহুকৃত্য, বহুকরণীয় এবং তাতে সংলগ্ন হয়; গৃহী ও প্রব্রজিতদের এবং অনুপযোগী গৃহীদের সাথেও সংসর্গিত হয়ে অবস্থান করে; এবং সে সেই স্থান হতে প্রস্থানের সময় আকুল আকাঙ্ক্ষী হয়ে প্রস্থান করে। ভিক্ষুগণ, দীর্ঘকাল অবস্থানের এই পাঁচটি আদীনব আছে।</p>
<p class="bodytext">৩. হে ভিক্ষুগণ, উদ্দেশ্যপূর্ণ দীর্ঘকাল অবস্থানের (কোনো স্থানে) পাঁচটি আনিশংস আছে। পাঁচটি কী কী? যথা : </p>
<p class="bodytext">৪. বহু পণ্যদ্রব্য এবং পণ্য দ্রব্যাদির স্তূপ হয় না; বহু ভৈষজ্য এবং ভৈষজ্যাদির স্তূপ হয় না; বহুকৃত্য, বহুকরণীয় এবং তাতে সংলগ্ন হয় না; গৃহী ও প্রব্রজিতদের এবং অনুপযোগী গৃহীদের সাথে সংসর্গিত হয়ে অবস্থান করে না; এবং সে সেই আবাস হতে প্রস্থানের সময় আকুল আকাঙ্ক্ষী না হয়ে প্রস্থান করে। ভিক্ষুগণ, উদ্দেশ্যপূর্ণ অবস্থানের এই পাঁচটি আনিশংস আছে।”</p>
<p class="centered">দীর্ঘ-অবস্থান সূত্র সমাপ্ত।</p>
<h3 class="subhead">৪. মৎসরী সূত্র</h3>
<p class="bodytext">২২৪.১. “হে ভিক্ষুগণ, দীর্ঘকাল অবস্থানের (কোনো স্থানে) পাঁচটি আদীনব আছে। পাঁচটি কী কী? যথা : </p>
<p class="bodytext">২. সে অন্যের আবাস-মৎসরী হয়, কুল-মৎসরী হয়, লাভ-মৎসরী হয়, বর্ণ (যশ)-মৎসরী হয় এবং ধর্ম-মৎসরী হয়। ভিক্ষুগণ, দীর্ঘকাল অবস্থানের (কোনো স্থানে) এই পাঁচটি আদীনব আছে। </p>
<p class="bodytext">৩. হে ভিক্ষুগণ, উদ্দেশ্যপূর্ণ দীর্ঘকাল অবস্থানের (কোনো স্থানে) পাঁচটি আনিশংস আছে। </p>
<p class="bodytext">৪. সে অন্যের আবাস-মৎসরী হয় না, কুল-মৎসরী হয় না, লাভ-মৎসরী হয় না, বর্ণ-মৎসরী হয় না এবং ধর্ম-মৎসরী হয় না। ভিক্ষুগণ, উদ্দেশ্যপূর্ণ দীর্ঘকাল অবস্থানের (কোনো স্থানে) এই পাঁচটি আনিশংস আছে।</p>
<p class="centered">মৎসরী সূত্র সমাপ্ত।</p>
<h3 class="subhead">৫. প্রথম কুলগামী সূত্র</h3>
<p class="bodytext">২২৫.১. “হে ভিক্ষুগণ, কুলে গমনকারীর পাঁচ প্রকার আদীনব আছে। পঞ্চ কী কী? যথা : </p>
<p class="bodytext">২. বিনা আমন্ত্রণে গমনহেতু সে অপরাধ প্রাপ্ত হয়, নির্জনে উপবেশনপূর্বক অপরাধ প্রাপ্ত হয়, প্রতিচ্ছন্ন আসনে অপরাধ প্রাপ্ত হয়, (একাকী) মহিলাকে পাঁচ বা ছয় বাক্য হতে অধিক ধর্মদেশনাকালে অপরাধ প্রাপ্ত হয়, সে কামসংকল্পবহুল হয়ে অবস্থান করে। ভিক্ষুগণ, কুলে গমনকারীর এই পাঁচ প্রকার আদীনব আছে।”</p>
<p class="centered">প্রথম কুলগামী সূত্র সমাপ্ত।</p>
<h3 class="subhead">৬. দ্বিতীয় কুলগামী সূত্র</h3>
<p class="bodytext">২২৬.১. “হে ভিক্ষুগণ, দীর্ঘক্ষণ কুলে সংসর্গিত হয়ে অবস্থানকারী কুলে গমনকারী ভিক্ষুর পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে স্ত্রীলোকদের সর্বদা দর্শন করে, দর্শনের দরুন সংসর্গ হয়, সংসর্গহেতু বিশ্বাস, বিশ্বাসহেতু প্রেমাসক্ত হয়। প্রেমাসক্ত চিত্তের ইহাই প্রত্যাশিত যে ‘অনভিরত হয়ে ব্রহ্মচর্য আচরণ করবে, অন্যতর সংক্লিষ্ট অপরাধ প্রাপ্ত হবে এবং শিক্ষা প্রত্যাখ্যানপূর্বক হীন জীবনে (গার্হস্থ্য) প্রত্যাবর্তন করবে। ভিক্ষুগণ, দীর্ঘক্ষণ কুলে সংসর্গিত হয়ে অবস্থানকারী কুলে গমনকারী ভিক্ষুর এই পাঁচ প্রকার আদীনব আছে।”</p>
<p class="centered">দ্বিতীয় কুলগামী সূত্র সমাপ্ত।</p>
<h3 class="subhead">৭. ভোগ্যসম্পদ সূত্র</h3>
<p class="bodytext">২২৭.১. “হে ভিক্ষুগণ, ভোগ্যসম্পদে পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. ভোগ্যসম্পদ আগুনে বিনষ্ট হয়, জলে বিনষ্ট হয়, রাজাগণ কর্তৃক বিনষ্ট হয়, চোরদের দ্বারা বিনষ্ট হয় এবং অপ্রিয় দায়াদদের দ্বারা বিনষ্ট হয়। ভিক্ষুগণ, ভোগ্যসম্পদে এই পাঁচ প্রকার আদীনব আছে। </p>
<p class="bodytext">৩. হে ভিক্ষুগণ, ভোগ্যসম্পদে পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে ভোগ্যসম্পদহেতু নিজেকে সুখী করে, আনন্দিত করে এবং সম্যকরূপে সুখকে ধারণ করে; মাতাপিতাকে সুখী করে, আনন্দিত করে এবং সম্যকরূপে সুখকে ধারণ করে; স্ত্রী-পুত্র, দাস, শ্রমিক, পুরুষদের সুখী করে, আনন্দিত করে এবং সম্যকরূপে সুখকে ধারণ করে; মিত্র-সহচরদের সুখী করে, আনন্দিত করে এবং সম্যকরূপে সুখকে ধারণ করে; সে শ্রেষ্ঠ, স্বর্গের পথপ্রদর্শক, সুখফল দায়ক, স্বর্গসংবর্তনকারী শ্রমণ-ব্রাহ্মণদের দক্ষিণায় প্রতিষ্ঠাপিত করে। ভিক্ষুগণ, ভোগ্যসম্পদে এই পাঁচ প্রকার আনিশংস আছে।”</p>
<p class="centered">ভোগ্যসম্পদ সূত্র সমাপ্ত।</p>
<h3 class="subhead">৮. মধ্যাহ্নের পর ভোজন সূত্র</h3>
<p class="bodytext">২২৮.১. “হে ভিক্ষুগণ, মধ্যাহ্নের পর ভোজনকারীর কুলে পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. তাদের যে-সকল অতিথি আমন্ত্রিত তারা যথাসময়ে অতিথি সেবা পায় না; তাদের যে-সকল আহুতি গ্রাহক দেবতা আছে তারা যথাসময়ে পূজা লাভ করে না; যে-সকল শ্রমণ-ব্রাহ্মণগণ একাহারী, রাত্রির ভোজনে বিরত এবং বিকাল ভোজনে বিরত তারা যথাসময়ে পূজিত হয় না; দাস-শ্রমিক পুরুষেরা অনিচ্ছুক হয়ে কর্মাদি করে; এতদ্ভিন্ন অসময়ে ভুক্ত খাদ্য ততক্ষণে অপুষ্টিকর হয়। ভিক্ষুগণ, মধ্যাহ্নের পর ভোজনকারীর কুলে এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, যথাসময়ে আহারকারীর কুলে পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. তাদের যে-সকল অতিথি আমন্ত্রিত তারা যথাসময়ে অতিথি সেবা পায়; তাদের যে-সকল আহুতি গ্রাহক দেবতা আছে তারা যথাসময়ে পূজা লাভ করে; যে-সকল শ্রমণ-ব্রাহ্মণগণ একাহারী, রাত্রির ভোজনে বিরত এবং বিকাল ভোজনে বিরত তারা যথাসময়ে পূজিত হয়; দাস-শ্রমিক পুরুষেরা স্পৃহাপূর্ণ হয়ে কর্মাদি করে; এতদ্ভিন্ন যথাসময়ে ভুক্ত খাদ্য ততক্ষণে পুষ্টিকর হয়। ভিক্ষুগণ, যথাসময়ে আহারকারীর কুলে পাঁচ প্রকার আনিশংস আছে।” </p>
<p class="centered">মধ্যাহ্নের পর ভোজন সূত্র সমাপ্ত।</p>
<h3 class="subhead">৯. প্রথম কৃষ্ণসাপ সূত্র</h3>
<p class="bodytext">২২৯.১. “হে ভিক্ষুগণ, কৃষ্ণসাপে পঞ্চবিধ আদীনব আছে। পঞ্চ কী কী? যথা : </p>
<p class="bodytext">২. কৃষ্ণসর্প অশুচি, দুর্গন্ধ, ভীর্ব, ভয়ানক এবং মিত্রের প্রতি দূরভিসন্ধিপূর্ণ হয়। ভিক্ষুগণ, কৃষ্ণসাপে এই পঞ্চবিধ আদীনব আছে। ঠিক তদ্রূপ, ভিক্ষুগণ, স্ত্রীলোকের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">৩. স্ত্রীলোক অশুচি, দুর্গন্ধ, ভীর্ব, ভয়ানক এবং মিত্রের প্রতি দুরভিসন্ধিপূর্ণ হয়। ভিক্ষুগণ, স্ত্রীলোকের এই পঞ্চবিধ আদীনব আছে।”</p>
<p class="centered">প্রথম কৃষ্ণসাপ সূত্র সমাপ্ত।</p>
<h3 class="subhead">১০. দ্বিতীয় কৃষ্ণসাপ সূত্র</h3>
<p class="bodytext">২৩০.১. “হে ভিক্ষুগণ, কৃষ্ণসাপে পঞ্চবিধ আদীনব আছে। পঞ্চবিধ কী কী? যথা : </p>
<p class="bodytext">২. কৃষ্ণসর্প ক্রোধী, দোষান্বেষণকারী, ভয়ানক বিষাক্ত, দ্বিধাবিভক্ত জিহ্বাসম্পন্ন এবং মিত্রের প্রতি দুরভিসন্ধিপূর্ণ হয়। ভিক্ষুগণ, কৃষ্ণসাপে এই পঞ্চবিধ আদীনব আছে। ঠিক তদ্রূপ, ভিক্ষুগণ, স্ত্রীলোকের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">৩. স্ত্রীলোক ক্রোধী, দোষান্বেষণকারী, ভয়ানক বিষাক্ত, দ্বিধাবিভক্ত জিহ্বাসম্পন্ন এবং মিত্রের প্রতি দুরভিসন্ধিপূর্ণ হয়। তথায়, ভিক্ষুগণ, স্ত্রীলোকের ভয়ানক বিষাক্ততা হচ্ছে-স্ত্রীলোক অধিকাংশ ক্ষেত্রে তীব্র রাগসম্পন্ন। তথায়, ভিক্ষুগণ, স্ত্রীলোকের দ্বিধাবিভক্ত জিহ্বাসম্পন্নতা হচ্ছে-স্ত্রীলোক অধিকাংশ ক্ষেত্রে পিশুন বাক্য (বিদ্বেষপূর্ণ বাক্য) পূর্ণ। তথায়, ভিক্ষুগণ, স্ত্রীলোকের মিত্রের প্রতি দুরভিসন্ধিতা হচ্ছে-স্ত্রীলোক অধিকাংশ ক্ষেত্রে অতিচারিণী। ভিক্ষুগণ, স্ত্রীলোকের এই পাঁচ প্রকার আদীনব আছে।”</p>
<p class="centered">দ্বিতীয় কৃষ্ণসাপ সূত্র সমাপ্ত।</p>
<p class="centered">দীর্ঘ-পর্যটন বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই দীর্ঘ-পর্যটন ও দীর্ঘ-অবস্থান সূত্র,</p>
<p class="gatha">মৎসরী, দুই কুলগামী ও ভোগ্যসম্পদ হলো উক্ত;</p>
<p class="gatha">মধ্যাহ্নন্তে ভোজন ও দুই কৃষ্ণসাপ সূত্রে বর্গ সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২৪) ৪. আবাসিক বর্গ</h1>
<div class="chaptxt">
<h3 class="subhead">১. আবাসিক সূত্র</h3>
<p class="bodytext">২৩১.১. “হে ভিক্ষুগণ, পঞ্চবিধ ধর্মে (বিষয়ে) সমৃদ্ধ আবাসিক ভিক্ষু শ্রদ্ধার যোগ্য হয় না। পঞ্চ কী কী? যথা : </p>
<p class="bodytext">২. সে সদাচারসম্পন্ন ও কর্তব্যসম্পন্ন হয় না; বহুশ্রুত ও শ্রুতিধর হয় না; আত্মসংযমে কঠোর এবং নির্জনে পুলকিত হয় না; কল্যাণভাষী ও কল্যাণ আলোচক হয় না; সে দুষ্প্রাজ্ঞ, মূর্খ এবং নির্বোধ হয়। ভিক্ষুগণ, এই পঞ্চবিধ বিষয়ে সমৃদ্ধ আবাসিক ভিক্ষু শ্রদ্ধার যোগ্য হয় না।</p>
<p class="bodytext">৩. হে ভিক্ষুগণ, পঞ্চবিধ ধর্মে (বিষয়ে) সমৃদ্ধ আবাসিক ভিক্ষু শ্রদ্ধার যোগ্য হয়। পঞ্চ কী কী? যথা : </p>
<p class="bodytext">৪. সে সদাচারসম্পন্ন ও কর্তব্যসম্পন্ন হয়; বহুশ্রুত ও শ্রুতিধর হয়; আত্মসংযমে কঠোর এবং নির্জনে পুলকিত হয়; কল্যাণভাষী ও কল্যাণ আলোচক হয়; সে প্রাজ্ঞ, পণ্ডিত এবং বুদ্ধিমান হয়। ভিক্ষুগণ, এই পঞ্চবিধ বিষয়ে সমৃদ্ধ আবাসিক ভিক্ষু শ্রদ্ধার যোগ্য হয়।”</p>
<p class="centered">আবাসিক সূত্র সমাপ্ত।</p>
<h3 class="subhead">২. প্রিয় সূত্র</h3>
<p class="bodytext">২৩২.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু সব্রহ্মচারীদের নিকট প্রিয়, মনোজ্ঞ এবং শ্রদ্ধার যোগ্য হয়। পঞ্চ কী কী? যথা : </p>
<p class="bodytext">২. সে শীলবান হয়, প্রাতিমোক্ষ সংবরে সংযত হয়, আচার-গোচরসম্পন্ন হয়, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে, সেরূপ বহু ধর্মোপদেশ তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি (দর্শন) দ্বারা উত্তমরূপে প্রতিবিদ্ধ হয়। সে কল্যাণভাষী ও আন্তরিকভাবে আলোচনা করে। বাচনিক শিষ্টতায়, স্পষ্ট উচ্চারণে, পরিষ্কার কণ্ঠে এবং অর্থের উপস্থাপনায় সে সমন্নাগত হয়। সে ইহজীবনে সুখবিহারস্বরূপ অভিচিত্তাশ্রিত চতুর্বিধ ধ্যানের যথেচ্ছালাভী, অনায়াসলাভী, অক্লেশলাভী হয়। এবং সে আসবসমূহ ক্ষয়ে অনাসব ও ইহজীবনেই স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি সাক্ষাৎ করে অধিগত হয়ে অবস্থান করে। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু সব্রহ্মচারীদের নিকট প্রিয়, মনোজ্ঞ এবং শ্রদ্ধার যোগ্য হয়।”</p>
<p class="centered">প্রিয় সূত্র সমাপ্ত।</p>
<h3 class="subhead">৩. শোভন সূত্র</h3>
<p class="bodytext">২৩৩.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু আবাসে শোভিত হয়। পঞ্চ কী কী? যথা : </p>
<p class="bodytext">২. সে শীলবান হয়, প্রাতিমোক্ষ সংবরে সংযত হয়, আচার-গোচরসম্পন্ন হয়, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে, সেরূপ বহু ধর্মোপদেশ তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি (দর্শন) দ্বারা উত্তমরূপে প্রতিবিদ্ধ হয়। সে কল্যাণভাষী ও আন্তরিকভাবে আলোচনা করে। বাচনিক শিষ্টতায়, স্পষ্ট উচ্চারণে, পরিষ্কার কণ্ঠে এবং অর্থের উপস্থাপনায় সে সমন্নাগত হয়; তার নিকট উপস্থিত জনতাদের ধর্মকথার দ্বারা বর্ণনা করতে, হৃদয়ঙ্গম করাতে, প্ররোচিত করতে এবং পুলকিত করতে সক্ষম হয়; সে ইহজীবনেই সুখবিহারস্বরূপ অভিচিত্তশ্রিত চতুর্বিধ ধ্যানের যথেচ্ছালাভী, অনায়াসলাভী, অক্লেশলাভী হয়। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু আবাসে শোভিত হয়।”</p>
<p class="centered">শোভন সূত্র সমাপ্ত।</p>
<h3 class="subhead">৪. বহুপকার সূত্র</h3>
<p class="bodytext">২৩৪.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু আবাসের বহু উপকার করে। পঞ্চ কী কী? যথা : </p>
<p class="bodytext">২. সে শীলবান হয়, প্রাতিমোক্ষ সংবরে সংযত হয়, আচার-গোচরসম্পন্ন হয়, অণুমাত্র নিন্দনীয় আচরণেও ভয়দর্শী হয়ে অবস্থান করে এবং শিক্ষাপদসমূহ গ্রহণ করে চরিত্র গঠন করে। সে বহুশ্রুত, শ্রুতিধর ও শ্রুতিসঞ্চয়ী হয়-যে-সকল ধর্ম আদিকল্যাণ, মধ্যকল্যাণ, পর্যবসানেও কল্যাণ, সার্থক, সব্যঞ্জক; যা সম্পূর্ণ পরিপূর্ণ, পরিশুদ্ধ ব্রহ্মচর্যের ঘোষণা করে, সেরূপ বহু ধর্মোপদেশ তার শ্রুত, ধৃত, বাক্য দ্বারা পরিচিত (কণ্ঠস্থ), মনের দ্বারা প্রত্যক্ষকৃত ও দৃষ্টি দ্বারা উত্তমরূপে প্রতিবিদ্ধ হয়; দালানের ভগ্ন এবং ধ্বংস প্রাপ্ত অংশ মেরামত করে; পুরোগামী বিভিন্ন রাজ্যের ভিক্ষু-মহাভিক্ষুসংঘ আগমন করলে সে গৃহীদের নিকট উপস্থিত হয়ে জানায় যে ‘দেখুন, পুরোগামী বিভিন্ন রাজ্যের ভিক্ষু-মহাভিক্ষুসংঘ আগমন করেছেন। আপনারা পুণ্য করুন, পুণ্য করার এখনই সময়। সে ইহজীবনেই সুখবিহারস্বরূপ অভিচিত্তশ্রিত চতুর্বিধ ধ্যানের যথেচ্ছালাভী, অনায়াসলাভী, অক্লেশলাভী হয়। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু আবাসের বহু উপকার করে।”</p>
<p class="centered">বহুপকার সূত্র সমাপ্ত।</p>
<h3 class="subhead">৫. অনুকম্পা সূত্র</h3>
<p class="bodytext">২৩৫.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু গৃহীদের অনুকম্পা করে। পঞ্চ কী কী? যথা : </p>
<p class="bodytext">২. সে শ্রেষ্ঠ শীল গ্রহণ করায়; ধর্মদর্শনে প্রতিষ্ঠিত করায়; অসুস্থের নিকট উপস্থিত হয়ে স্মৃতি উৎপাদন করায়; যথা : ‘মহাশয়গণ, অর্হৎগত স্মৃতি উপস্থাপিত করুন’; পুরোগামী বিভিন্ন রাজ্যের ভিক্ষু-মহাভিক্ষুসংঘ আগমন করলে সে গৃহীদের নিকট উপস্থিত হয়ে জানায় যে ‘দেখুন, পুরোগামী বিভিন্ন রাজ্যের ভিক্ষু-মহাভিক্ষুসংঘ আগমন করেছেন। আপনারা পুণ্য করুন, পুণ্য করার এখনই সময়। তাকে নিকৃষ্ট বা প্রণীত যেকোনো খাদ্য দিলে সে নিজে তা পরিভোগ করে, শ্রদ্ধাদত্ত আহার নষ্ট করে না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু গৃহীকে অনুকম্পা করে।” </p>
<p class="centered">অনুকম্পা সূত্র সমাপ্ত।</p>
<h3 class="subhead">৬. প্রথম অপবাদের শাস্তি সূত্র</h3>
<p class="bodytext">২৩৬.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংনীয়ের প্রশংসা করে; প্রশংসনীয়ের নিন্দা করে; অপ্রসাদনীয় স্থানে প্রসাদ উৎপন্ন করে; প্রসাদনীয় জনে (বা স্থানে) অপ্রসাদ উৎপন্ন করে এবং শ্রদ্ধাদত্ত দান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী?</p>
<p class="bodytext">৪. সে জ্ঞাত হয়ে এবং পুঙ্খানুপুঙ্খভাবে পরীক্ষা করেই অপ্রশংসনীয়ের অপ্রশংসা করে; প্রশংসনীয়ের প্রশংসা করে; অপ্রসাদনীয় স্থানে অপ্রসাদ উৎপন্ন করে; প্রসাদনীয় স্থানে প্রসাদ উৎপন্ন করে এবং শ্রদ্ধাদত্ত দান বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">প্রথম অপবাদের শাস্তি সূত্র সমাপ্ত।</p>
<h3 class="subhead">৭. দ্বিতীয় অপবাদের শাস্তি সূত্র</h3>
<p class="bodytext">২৩৭.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংনীয়ের প্রশংসা করে; প্রশংসনীয়ে নিন্দা করে; আবাস-মৎসরী ও আবাস-গৃধ্নী (লোলুপী); কুল-মৎসরী ও কুলগৃধ্নী (লোলুপী) হয়; সে শ্রদ্ধাদান বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে জ্ঞাত হয়ে ও পুঙ্খানুপু্&zwnj;ঙ্খভাবে পরীক্ষা করে অপ্রশংসনীয়ের অপ্রশংসা করে; প্রশংসনীয়ের প্রশংসা করে; আবাস-মৎসরী ও আবাস-গৃধ্নী (লোলুপী) হয় না, কুল-মৎসরী ও কুল-গৃধ্নী হয় না; সে শ্রদ্ধাদত্ত বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">দ্বিতীয় অপবাদের শাস্তি সূত্র সমাপ্ত।</p>
<h3 class="subhead">৮. তৃতীয় অপবাদের শাস্তি সূত্র</h3>
<p class="bodytext">২৩৮.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে জ্ঞাত না হয়ে ও পুঙ্খানুপুঙ্খভাবে পরীক্ষা না করে অপ্রশংসনীয়ের প্রশংসা করে, প্রশংসনীয়ের নিন্দা করে, আবাস-মৎসরী হয়, কুল-মৎসরী হয় এবং লাভ-মৎসরী হয়। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে জ্ঞাত হয়ে ও পুঙ্খানুপুঙ্খভাবে পরীক্ষা করে অপ্রশংসনীয়ের অপ্রশংসা করে, প্রশংসনীয়ের প্রশংসা করে, আবাস-মৎসরী হয় না, কুল-মৎসরী হয় না এবং লাভ-মৎসরী হয় না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">তৃতীয় অপবাদের শাস্তি সূত্র সমাপ্ত।</p>
<h3 class="subhead">৯. প্রথম মাৎসর্য সূত্র</h3>
<p class="bodytext">২৩৯.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে আবাস-মৎসরী হয়, কুল-মৎসরী হয়, লাভ-মৎসরী হয়, যশ-মৎসরী হয় এবং শ্রদ্ধাদত্ত বিনষ্ট করে। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে আবাস-মৎসরী হয় না, কুল-মৎসরী হয় না, লাভ-মৎসরী হয় না, যশ-মৎসরী হয় না এবং শ্রদ্ধাদত্ত বিনষ্ট করে না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">প্রথম মাৎসর্য সূত্র সমাপ্ত।</p>
<h3 class="subhead">১০. দ্বিতীয় মাৎসর্য সূত্র</h3>
<p class="bodytext">২৪০.১. “হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে আবাস-মৎসরী হয়, কুল-মৎসরী হয়, লাভ-মৎসরী হয়, যশ-মৎসরী হয় এবং ধর্ম-মৎসরী হয়। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে আবাস-মৎসরী হয় না, কুল-মৎসরী হয় না, লাভ-মৎসরী হয় না, যশ-মৎসরী হয় না এবং ধর্ম-মৎসরী হয় না। ভিক্ষুগণ, এই পঞ্চবিধ ধর্মে সমৃদ্ধ আবাসিক ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">দ্বিতীয় মাৎসর্য সূত্র সমাপ্ত।</p>
<p class="centered">আবাসিক বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">আবাসিক ও প্রিয়, শোভন সূত্র হলো উক্ত,</p>
<p class="gatha">বহুপকার ও অনুকম্পা সূত্র হলো বিবৃত;</p>
<p class="gatha">অপবাদের শাস্তিত্রয় ও দুই মাৎসর্যে বর্গ সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২৫) ৫. দুশ্চরিত্র বর্গ</h1>
<div class="chaptxt">
<h3 class="subhead">১. প্রথম দুশ্চরিত্র সূত্র</h3>
<p class="bodytext">২৪১.১. “হে ভিক্ষুগণ, দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, দুশ্চরিত্রের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, মোহাচ্ছন্ন না হয়ে কালগত হয় এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, সচ্চরিত্রের এই পাঁচ প্রকার আনিশংস আছে।”</p>
<p class="centered">প্রথম দুশ্চরিত্র সূত্র সমাপ্ত।</p>
<h3 class="subhead">২. প্রথম কায়-দুশ্চরিত্র সূত্র</h3>
<p class="bodytext">২৪২.১. “হে ভিক্ষুগণ, কায়-দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, কায়-দুশ্চরিত্রের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, কায়-সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, মোহাচ্ছন্ন না হয়ে কালগত হয় এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, কায়-সচ্চরিত্রের এই পাঁচ প্রকার আনিশংস আছে।”</p>
<p class="centered">প্রথম কায়-দুশ্চরিত্র সূত্র সমাপ্ত।</p>
<h3 class="subhead">৩. প্রথম বাক্য-দুশ্চরিত্র সূত্র</h3>
<p class="bodytext">২৪৩.১. “হে ভিক্ষুগণ, বাক্য-দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, বাক্য-দুশ্চরিত্রের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, বাক্য-সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, মোহাচ্ছন্ন না হয়ে কালগত হয় এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, বাক্য-সচ্চরিত্রের এই পাঁচ প্রকার আনিশংস আছে।”</p>
<p class="centered">প্রথম বাক্য-দুশ্চরিত্র সূত্র সমাপ্ত।</p>
<h3 class="subhead">৪. প্রথম মনোদুশ্চরিত্র সূত্র</h3>
<p class="bodytext">২৪৪.১. “হে ভিক্ষুগণ, মনোদুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, মোহাচ্ছন্ন হয়ে কালগত হয় এবং কায়ভেদে মৃত্যুর পর অপায়-দুর্গতি বিনিপাত নিরয়ে উৎপন্ন হয়। ভিক্ষুগণ, মনোদুশ্চরিত্রের এই পাঁচ প্রকার আদীনব আছে।</p>
<p class="bodytext">৩. হে ভিক্ষুগণ, মনোসচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, মোহাচ্ছন্ন না হয়ে কালগত হয় এবং কায়ভেদে মৃত্যুর পর সুগতি স্বর্গলোকে উৎপন্ন হয়। ভিক্ষুগণ, মনোসচ্চরিত্রের এই পাঁচ প্রকার আনিশংস আছে।”</p>
<p class="centered">প্রথম মনোদুশ্চরিত্র সূত্র সমাপ্ত।</p>
<h3 class="subhead">৫. দ্বিতীয় দুশ্চরিত্র সূত্র</h3>
<p class="bodytext">২৪৫.১. “হে ভিক্ষুগণ, দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, সে সদ্ধর্ম হতে প্রস্থান করে এবং অসদ্ধর্মে প্রতিষ্ঠিত হয়। ভিক্ষুগণ, দুশ্চরিত্রের এই পাঁচ প্রকার আদীনব আছে। </p>
<p class="bodytext">৩. হে ভিক্ষুগণ, সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, অসদ্ধর্ম হতে প্রস্থান করে এবং সদ্ধর্মে প্রতিষ্ঠিত হয়। ভিক্ষুগণ, সচ্চরিত্রের এই পাঁচ প্রকার আদীনব আছে।”</p>
<p class="centered">দ্বিতীয় দুশ্চরিত্র সূত্র সমাপ্ত।</p>
<h3 class="subhead">৬. দ্বিতীয় কায়-দুশ্চরিত্র সূত্র</h3>
<p class="bodytext">২৪৬.১.। “হে ভিক্ষুগণ, কায়-দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, সে সদ্ধর্ম হতে প্রস্থান করে এবং অসদ্ধর্মে প্রতিষ্ঠিত হয়। ভিক্ষুগণ, কায়-দুশ্চরিত্রের এই পাঁচ প্রকার আদীনব আছে। </p>
<p class="bodytext">৩. হে ভিক্ষুগণ, কায়-সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, অসদ্ধর্ম হতে প্রস্থান করে এবং সদ্ধর্মে প্রতিষ্ঠিত হয়। ভিক্ষুগণ, কায়-সচ্চরিত্রের এই পাঁচ প্রকার আদীনব আছে।”</p>
<p class="centered">দ্বিতীয় কায়-দুশ্চরিত্র সূত্র সমাপ্ত।</p>
<h3 class="subhead">৭. দ্বিতীয় বাক্য-দুশ্চরিত্র সূত্র</h3>
<p class="bodytext">২৪৭.১. “হে ভিক্ষুগণ, বাক্য-দুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, সে সদ্ধর্ম হতে প্রস্থান করে এবং অসদ্ধর্মে প্রতিষ্ঠিত হয়। ভিক্ষুগণ, বাক্য-দুশ্চরিত্রের এই পাঁচ প্রকার আদীনব আছে। </p>
<p class="bodytext">৩. হে ভিক্ষুগণ, বাক্য-সচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, অসদ্ধর্ম হতে প্রস্থান করে এবং সদ্ধর্মে প্রতিষ্ঠিত হয়। ভিক্ষুগণ, বাক্য-সচ্চরিত্রের এই পাঁচ প্রকার আদীনব আছে।”</p>
<p class="centered">দ্বিতীয় বাক্য-দুশ্চরিত্র সূত্র সমাপ্ত।</p>
<h3 class="subhead">৮. দ্বিতীয় মনোদুশ্চরিত্র সূত্র</h3>
<p class="bodytext">২৪৮.১. “হে ভিক্ষুগণ, মনোদুশ্চরিত্রের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. সে নিজেই নিজেকে নিন্দা করে, বিজ্ঞাত বিজ্ঞগণ তাকে ভর্ৎসনা করে, তার পাপকীর্তিশব্দ প্রচার হয়, সে সদ্ধর্ম হতে প্রস্থান করে এবং অসদ্ধর্মে প্রতিষ্ঠিত হয়। ভিক্ষুগণ, মনোদুশ্চরিত্রের এই পাঁচ প্রকার আদীনব আছে। </p>
<p class="bodytext">৩. হে ভিক্ষুগণ, মনোসচ্চরিত্রের পাঁচ প্রকার আনিশংস আছে। পাঁচ প্রকার কী কী? যথা : </p>
<p class="bodytext">৪. সে নিজেই নিজেকে নিন্দা করে না, বিজ্ঞাত বিজ্ঞগণ তাকে ভর্ৎসনা করে না, তার কল্যাণ-কীর্তিশব্দ প্রচার হয়, অসদ্ধর্ম হতে প্রস্থান করে এবং সদ্ধর্মে প্রতিষ্ঠিত হয়। ভিক্ষুগণ, মনোসচ্চরিত্রের এই পাঁচ প্রকার আদীনব আছে।”</p>
<p class="centered">দ্বিতীয় মনোদুশ্চরিত্র সূত্র সমাপ্ত।</p>
<h3 class="subhead">৯. সিবথিকা<span class="ftnRef">[70]</span> শ্মশান সূত্র</h3>
<p class="bodytext">২৪৯.১. “হে ভিক্ষুগণ, সিবথিকা শ্মশানের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. অশুচি, দুর্গন্ধ, ভয়ানক, মূর্খ অমনুষ্যদের আবাস এবং বহুজনের ক্রন্দনের স্থান। ভিক্ষুগণ, সিবথিকা শ্মশানের এই পাঁচ প্রকার আদীনব আছে।</p>
<p class="bodytext">৩. ঠিক তদ্রূপ, হে ভিক্ষুগণ, সিবথিকা শ্মশান সদৃশ পুদ্গলের পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">৪. এক্ষেত্রে ভিক্ষুগণ, কোনো কোনো পুদ্গল (ব্যক্তি) অশুচি কায়-বাক্&zwnj;-মনঃকর্মের দ্বারা সমৃদ্ধ হয়। আমি বলি, ইহা হচ্ছে তার অশুচিতা। যেমন, ভিক্ষুগণ, সেই সিবথিকা শ্মশান অশুচি; আমি বলছি, সেই উপমা সদৃশই এই পুদ্গল।</p>
<p class="bodytext">সেই অশুচি কায়-বাক্&zwnj; ও মনঃকর্মের দ্বারা সমৃদ্ধ জনের পাপকীর্তিশব্দ প্রচার হয়। আমি বলি, ইহা হচ্ছে তার দুর্গন্ধতা। যেমন, ভিক্ষুগণ, সেই সিবথিকা শ্মশান দুর্গন্ধময়; আমি বলছি, সেই উপমা সদৃশই এই পুদ্গল।</p>
<p class="bodytext">সেই অশুচি কায়-বাক্&zwnj;-মনঃকর্মের দ্বারা সমৃদ্ধ জনকে সদাচারী সব্রহ্মচারীরা দূর থেকে এড়িয়ে চলে। আমি বলি, ইহা হচ্ছে তার ভয়ানকতা। যেমন, ভিক্ষুগণ, সেই সিবথিকা শ্মশান ভয়ানক; আমি বলছি, সেই উপমা সর্দৃশই এই পুদ্গল।</p>
<p class="bodytext">সে অশুচি কায়-বাক্&zwnj;-মনঃকর্মের দ্বারা সমৃদ্ধ হয়ে সাধারণ ব্যক্তিদের সাথে বসবাস করে। আমি বলি, ইহা হচ্ছে তার মূর্খবৎ বাস করা। যেমন, ভিক্ষুগণ, সেই সিবথিকা শ্মশান মূর্খ-অমনুষ্যদের আবাস; আমি বলছি, সেই উপমা সদৃশই এই পুদ্গল।</p>
<p class="bodytext">সেই অশুচি কায়-বাক্&zwnj;-মনঃকর্মের দ্বারা সমৃদ্ধ জনকে সদাচারী সব্রহ্মচারীরা দেখে নিরানন্দ প্রাপ্ত হয়ে বলে : ‘অহো! সত্যিই আমাদের দুঃখ যে, আমরা এরূপ ব্যক্তিদের সাথে সহবস্থান করছি।’ আমি বলি, ইহা হচ্ছে তার দরুন সৃষ্ট ক্রন্দন। যেমন, ভিক্ষুগণ, সেই সিবথিকা শ্মশান বহুজনের ক্রন্দনের স্থান; আমি বলছি, সেই উপমা সদৃশ এই পুদ্গল। ভিক্ষুগণ, সিবথিকা শ্মশান সদৃশ পুদ্গলের এই পাঁচ প্রকার আদীনব আছে।”</p>
<p class="centered">সিবথিকা শ্মশান সূত্র সমাপ্ত।</p>
<h3 class="subhead">১০. পুদ্গল প্রসাদ সূত্র</h3>
<p class="bodytext">২৫০.১. “হে ভিক্ষুগণ, পুদ্গলের প্রতি প্রসাদ বা প্রসন্নতার পাঁচ প্রকার আদীনব আছে। পাঁচ প্রকার কী কী? যথা : </p>
<p class="bodytext">২. ভিক্ষুগণ, যখন কোনো ব্যক্তি অপর ব্যক্তির প্রতি অত্যন্ত প্রসন্ন হয়; সেই অপর ব্যক্তি যদি সেরূপ কোনো আপত্তি প্রাপ্ত হয় যেরূপ আপত্তির দরুন সংঘ তাকে বহিস্কার করে। তখন তার এরূপ চিত্তোদয় হয়, ‘যে ব্যক্তি আমার নিকট প্রিয় ও মনোজ্ঞ; সে সংঘ কর্তৃক বহিস্কৃত।’ তাই সে ভিক্ষুদের প্রতি অপ্রসাদবহুল হয়। ভিক্ষুদের প্রতি অপ্রসাদবহুল হয়ে সে অন্য ভিক্ষুদের সাথে মিলিত হয় না। অন্য ভিক্ষুদের সাথে অমিলনহেতু সদ্ধর্ম শ্রবণ করে না। সদ্ধর্ম শ্রবণ না করে সদ্ধর্ম হতে অধঃপতিত হয়। ভিক্ষুগণ, ইহা হচ্ছে পুদ্গলের প্রতি প্রসন্নতার প্রথম আদীনব।</p>
<p class="bodytext">পুনশ্চ, ভিক্ষুগণ, যখন কোনো ব্যক্তি অপর ব্যক্তির প্রতি অত্যন্ত প্রসন্ন হয়; সেই অপর ব্যক্তি যদি সেরূপ কোনো আপত্তি প্রাপ্ত হয় যেরূপ আপত্তির দরুন সংঘ তাকে অন্তে উপবেশন করায়। তখন তার এরূপ চিত্তোদয় হয় : ‘যে ব্যক্তি আমার নিকট প্রিয় ও মনোজ্ঞ; সে সংঘ কর্তৃক অন্তে উপবিষ্ট হয়।’ তাই সে ভিক্ষুদের প্রতি অপ্রসাদবহুল হয়। ভিক্ষুদের প্রতি অপ্রসাদবহুল হয়ে সে অন্য ভিক্ষুদের সাথে মিলিত হয় না। অন্য ভিক্ষুদের সাথে অমিলনহেতু সদ্ধর্ম শ্রবণ করে না। সদ্ধর্ম শ্রবণ না করে সদ্ধর্ম হতে অধঃপতিত হয়। ভিক্ষুগণ, ইহা হচ্ছে পুদ্গলের প্রতি প্রসন্নতার দ্বিতীয় আদীনব।</p>
<p class="bodytext">পুনশ্চ, ভিক্ষুগণ, যখন কোনো ব্যক্তি অপর ব্যক্তির প্রতি অত্যন্ত প্রসন্ন হয়; সেই অপর ব্যক্তি অন্যত্র গমন করলে তার এরূপ চিত্তোদয় হয় : ‘যে ব্যক্তি আমার প্রিয়, মনোজ্ঞ; সে অন্যত্র গমন করেছে।’ তাই সে ভিক্ষুদের প্রতি অপ্রসাদবহুল হয়। ভিক্ষুদের প্রতি অপ্রসাদবহুল হয়ে সে অন্য ভিক্ষুদের সাথে মিলিত হয় না। অন্য ভিক্ষুদের সাথে অমিলনহেতু সদ্ধর্ম শ্রবণ করে না। সদ্ধর্ম শ্রবণ না করে সদ্ধর্ম হতে অধঃপতিত হয়। ভিক্ষুগণ, ইহা হচ্ছে পুদ্গলের প্রতি প্রসন্নতার তৃতীয় আদীনব।</p>
<p class="bodytext">পুনশ্চ, ভিক্ষুগণ, যখন কোনো ব্যক্তি অপর ব্যক্তির প্রতি অত্যন্ত প্রসন্ন হয়; সেই অপর ব্যক্তি বিভ্রান্ত হলে তার এরূপ চিত্তোদয় হয় : ‘যে ব্যক্তি আমার প্রিয়, মনোজ্ঞ; সে বিভ্রান্ত হয়েছে।’ তাই সে ভিক্ষুদের প্রতি অপ্রসাদবহুল হয়। ভিক্ষুদের প্রতি অপ্রসাদবহুল হয়ে সে অন্য ভিক্ষুদের সাথে মিলিত হয় না। অন্য ভিক্ষুদের সাথে অমিলনহেতু সদ্ধর্ম শ্রবণ করে না। সদ্ধর্ম শ্রবণ না করে সদ্ধর্ম হতে অধঃপতিত হয়। ভিক্ষুগণ, ইহা হচ্ছে পুদ্গলের প্রতি প্রসন্নতার চতুর্থ আদীনব।</p>
<p class="bodytext">পুনশ্চ, ভিক্ষুগণ, যখন কোনো ব্যক্তি অপর ব্যক্তির প্রতি অত্যন্ত প্রসন্ন হয়; সেই অপর ব্যক্তি কালগত হলে তার এরূপ চিত্তোদয় হয় : ‘যে ব্যক্তি আমার প্রিয়, মনোজ্ঞ; সে কালগত হয়েছে।’ তাই সে ভিক্ষুদের প্রতি অপ্রসাদবহুল হয়। ভিক্ষুদের প্রতি অপ্রসাদবহুল হয়ে সে অন্য ভিক্ষুদের সাথে মিলিত হয় না। অন্য ভিক্ষুদের সাথে অমিলনহেতু সদ্ধর্ম শ্রবণ করে না। সদ্ধর্ম শ্রবণ না করে সদ্ধর্ম হতে অধঃপতিত হয়। ভিক্ষুগণ, ইহা হচ্ছে পুদ্গলের প্রতি প্রসন্নতার পঞ্চম আদীনব। ভিক্ষুগণ, এই পাঁচ প্রকার হচ্ছে পুদ্গলের প্রতি প্রসাদের আদীনব।</p>
<p class="centered">পুদ্গল প্রসাদ সূত্র সমাপ্ত।</p>
<p class="centered">দুশ্চরিত্র বর্গ সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">দুই দুশ্চরিত্র ও দুই কায়-দুশ্চরিত্র হলো উক্ত,</p>
<p class="gatha">বাক্য, মনোদুশ্চরিত্র দুই গুণে চার হলো বিবৃত;</p>
<p class="gatha">সিবথিকা, পুদ্গল প্রসাদ মিলে বর্গ সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">(২৬) ৬. উপসম্পদা বর্গ</h1>
<div class="chaptxt">
<h3 class="subhead">১. উপসম্পদাতব্য সূত্র</h3>
<p class="bodytext">২৫১.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষুর দ্বারা উপসম্পদা দেয়া উচিত। পঞ্চ কী কী? যথা : </p>
<p class="bodytext">২. এক্ষেত্রে ভিক্ষুগণ, ভিক্ষু অশৈক্ষ্য শীলস্কন্ধের দ্বারা সমৃদ্ধ হয়, অশৈক্ষ্য সমাধিস্কন্ধের দ্বারা সমৃদ্ধ হয়, অশৈক্ষ্য প্রজ্ঞাস্কন্ধের দ্বারা সমৃদ্ধ হয়, অশৈক্ষ্য বিমুক্তিস্কন্ধের দ্বারা সমৃদ্ধ হয় এবং অশৈক্ষ্য বিমুক্তি-জ্ঞানদর্শনস্কন্ধের দ্বারা সমৃদ্ধ হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষুর দ্বারা উপসম্পদা দেয়া উচিত।” </p>
<p class="centered">উপসম্পদাতব্য সূত্র সমাপ্ত।</p>
<h3 class="subhead">২. নিশ্রয় সূত্র</h3>
<p class="bodytext">২৫২.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষুর দ্বারা নিশ্রয় দেয়া উচিত। পঞ্চ কী কী? যথা : </p>
<p class="bodytext">২. এক্ষেত্রে ভিক্ষুগণ, ভিক্ষু অশৈক্ষ্য শীলস্কন্ধের দ্বারা সমৃদ্ধ হয়, অশৈক্ষ্য সমাধিস্কন্ধের দ্বারা সমৃদ্ধ হয়, অশৈক্ষ্য প্রজ্ঞাস্কন্ধের দ্বারা সমৃদ্ধ হয়, অশৈক্ষ্য বিমুক্তিস্কন্ধের দ্বারা সমৃদ্ধ হয় এবং অশৈক্ষ্য বিমুক্তি-জ্ঞানদর্শনস্কন্ধের দ্বারা সমৃদ্ধ হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষুর দ্বারা নিশ্রয় দেয়া উচিত।”</p>
<p class="centered">নিশ্রয় সূত্র সমাপ্ত।</p>
<h3 class="subhead">৩. শ্রামণের সূত্র</h3>
<p class="bodytext">২৫৩.১. “ হে ভিক্ষুগণ, পঞ্চবিধ ধর্মে সমৃদ্ধ ভিক্ষুর দ্বারা শ্রামণের সংগ্রহ করা উচিত। পঞ্চ কী কী? যথা : </p>
<p class="bodytext">২. এক্ষেত্রে ভিক্ষুগণ, ভিক্ষু অশৈক্ষ্য শীলস্কন্ধের দ্বারা সমৃদ্ধ হয়, অশৈক্ষ্য সমাধিস্কন্ধের দ্বারা সমৃদ্ধ হয়, অশৈক্ষ্য প্রজ্ঞাস্কন্ধের দ্বারা সমৃদ্ধ হয়, অশৈক্ষ্য বিমুক্তিস্কন্ধের দ্বারা সমৃদ্ধ হয় এবং অশৈক্ষ্য বিমুক্তি-জ্ঞানদর্শনস্কন্ধের দ্বারা সমৃদ্ধ হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষুর দ্বারা শ্রামণের সংগ্রহ করা উচিত।”</p>
<p class="centered">শ্রামণের সূত্র সমাপ্ত।</p>
<h3 class="subhead">৪. পঞ্চ মাৎসর্য সূত্র</h3>
<p class="bodytext">২৫৪.১. “হে ভিক্ষুগণ, পাঁচ প্রকার মাৎসর্য আছে। পাঁচ প্রকার কী কী? যথা : </p>
<p class="bodytext">২. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং ধর্ম-মাৎসর্য। ভিক্ষুগণ, এই পঞ্চ মাৎসর্য। ভিক্ষুগণ, এই পঞ্চ মাৎসর্যের মধ্যে ইহাই অত্যধিক নিন্দার্হ; যথা : ধর্ম-মাৎসর্য।”</p>
<p class="centered">পঞ্চ মাৎসর্য সূত্র সমাপ্ত।</p>
<h3 class="subhead">৫. মাৎসর্যের প্রহাণ সূত্র</h3>
<p class="bodytext">২৫৫.১. “হে ভিক্ষুগণ, পঞ্চবিধ মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়। পঞ্চবিধ কী কী? যথা : </p>
<p class="bodytext">২. আবাস-মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়; কুল-মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়; লাভ-মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়; যশ-মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়; ধর্ম-মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়। ভিক্ষুগণ, এই পঞ্চবিধ মাৎসর্য প্রহাণের জন্য, সমুচ্ছেদের জন্য ব্রহ্মচর্য আচরণ করা হয়।”</p>
<p class="centered">মাৎসর্য প্রহাণ সূত্র সমাপ্ত।</p>
<h3 class="subhead">৬. প্রথম ধ্যান সূত্র</h3>
<p class="bodytext">২৫৬.১. “হে ভিক্ষুগণ, কোনো কেউ পঞ্চবিধ ধর্ম ত্যাগ না করে প্রথম ধ্যান লাভ করে অবস্থান করতে অসমর্থ। পঞ্চ কী কী? যথা : </p>
<p class="bodytext">২. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং ধর্ম-মাৎসর্য। ভিক্ষুগণ, কোনো কেউ এই পঞ্চবিধ ধর্ম ত্যাগ না করে প্রথম ধ্যান লাভ করে অবস্থান করতে অসমর্থ।</p>
<p class="bodytext">৩. হে ভিক্ষুগণ, কোনো কেউ পঞ্চবিধ ধর্ম ত্যাগ করে প্রথম ধ্যান লাভ করে অবস্থান করতে সমর্থ। পঞ্চ কী কী? যথা : </p>
<p class="bodytext">৪. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং ধর্ম-মাৎসর্য। ভিক্ষুগণ, কোনো কেউ এই পঞ্চবিধ ধর্ম ত্যাগ করে প্রথম ধ্যান লাভ করে অবস্থান করতে সমর্থ।”</p>
<p class="centered">প্রথম ধ্যান সূত্র সমাপ্ত।</p>
<h3 class="subhead">৭-১৩. দ্বিতীয় ধ্যান সূত্রাদি সপ্তক</h3>
<p class="bodytext">২৫৭-২৬৩.১. “হে ভিক্ষুগণ, কোনো কেউ পঞ্চবিধ ধর্ম ত্যাগ না করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকভাবে উপলব্ধি করতে অসমর্থ। পঞ্চ কী কী? যথা : </p>
<p class="bodytext">২ আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং ধর্ম-মাৎসর্য। ভিক্ষুগণ, কোনো কেউ এই পঞ্চবিধ ধর্ম ত্যাগ না করে প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকভাবে উপলব্ধি করতে অসমর্থ। </p>
<p class="bodytext">৩. হে ভিক্ষুগণ, কোনো কেউ পঞ্চবিধ ধর্ম ত্যাগ করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকভাবে উপলব্ধি করতে সমর্থ। পঞ্চ কী কী? যথা : </p>
<p class="bodytext">৪. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং ধর্ম-মাৎসর্য। ভিক্ষুগণ, কোনো কেউ এই পঞ্চবিধ ধর্ম ত্যাগ করে প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকভাবে উপলব্ধি করতে সমর্থ।” </p>
<p class="centered">দ্বিতীয় ধ্যান সূত্রাদি সপ্তক সমাপ্ত।</p>
<h3 class="subhead">১৪. অপর প্রথম ধ্যান সূত্র</h3>
<p class="bodytext">২৬৪.১. “হে ভিক্ষুগণ, কোনো কেউ পঞ্চবিধ ধর্ম ত্যাগ না করে প্রথম ধ্যান লাভ করে অবস্থান করতে অসমর্থ। পঞ্চ কী কী? যথা : </p>
<p class="bodytext">২. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং অকৃতজ্ঞতা তথা উপকার বিস্মরণতা। ভিক্ষুগণ, এই পঞ্চবিধ ধর্ম কোনো কেউ ত্যাগ না করে প্রথম ধ্যান লাভ করে অবস্থান করতে অসমর্থ।</p>
<p class="bodytext">৩. হে ভিক্ষুগণ, কোনো কেউ পঞ্চবিধ ধর্ম ত্যাগ করে প্রথম ধ্যান লাভ করে অবস্থান করতে সমর্থ হয়। পঞ্চ কী কী? যথা : </p>
<p class="bodytext">৪. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং অকৃতজ্ঞতা তথা উপকার বিস্মরণতা। ভিক্ষুগণ, এই পঞ্চবিধ ধর্ম কোনো কেউ ত্যাগ করে প্রথম ধ্যান লাভ করে অবস্থান করতে সমর্থ হয়।”</p>
<p class="centered">অপর প্রথম ধ্যান সূত্র সমাপ্ত।</p>
<h3 class="subhead">১৫-২১. অপর দ্বিতীয় ধ্যান সূত্রাদি সপ্তক</h3>
<p class="bodytext">২৬৫-২৭১.১. “হে ভিক্ষুগণ, কোনো কেউ পঞ্চবিধ ধর্ম ত্যাগ না করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকরূপে উপলব্ধি করতে অসমর্থ। পঞ্চ কী কী? যথা : </p>
<p class="bodytext">২. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং অকৃতজ্ঞতা তথা উপকার বিস্মরণতা। ভিক্ষুগণ, এই পঞ্চবিধ ধর্ম কোনো কেউ ত্যাগ না করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকরূপে উপলব্ধি করে অবস্থান করতে অসমর্থ।</p>
<p class="bodytext">৩. হে ভিক্ষুগণ, কোনো কেউ পঞ্চবিধ ধর্ম ত্যাগ করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকরূপে উপলব্ধি করতে সমর্থ। পঞ্চ কী কী? যথা : </p>
<p class="bodytext">২. আবাস-মাৎসর্য, কুল-মাৎসর্য, লাভ-মাৎসর্য, যশ-মাৎসর্য এবং অকৃতজ্ঞতা তথা উপকার বিস্মরণতা। ভিক্ষুগণ, এই পঞ্চবিধ ধর্ম কোনো কেউ ত্যাগ করে দ্বিতীয় ধ্যান, তৃতীয় ধ্যান, চতুর্থ ধ্যান, স্রোতাপত্তি, সকৃদাগামী, অনাগামী এবং অর্হত্ত্ব সম্যকরূপে উপলব্ধি অবস্থান করতে সমর্থ।”</p>
<p class="centered">অপর দ্বিতীয় ধ্যান সূত্রাদি সপ্তক সমাপ্ত।</p>
<p class="centered">উপসম্পদা বর্গ সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">১. সম্মতি ইত্যাদি</h1>
<div class="chaptxt">
<h3 class="subhead">১. ভোজন উদ্দেশক সূত্র</h3>
<p class="bodytext">২৭২.১. “হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশিত বা অনির্দেশিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশিত বা অনির্দেশিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক অনুমোদনযোগ্য।”</p>
<p class="bodytext">৫. “হে ভিক্ষুগণ, পঞ্চবিধ বিষয়ে সমৃদ্ধ স্বীকৃত ভোজন উদ্দেশক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশিত বা অনির্দেশিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ভোজন উদ্দেশক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত ভোজন উদ্দেশক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশিত বা অনির্দেশিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ভোজন উদ্দেশক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশিত বা অনির্দেশিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশিত বা অনির্দেশিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশিত বা অনির্দেশিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশিত বা অনির্দেশিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশিত বা অনির্দেশিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ ভোজন উদ্দেশক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশিত বা অনির্দেশিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভোজন উদ্দেশক নিশ্চিতরূপে স্বর্গে নিক্ষিপ্ত হয়।”</p>
<p class="centered">ভোজন উদ্দেশক সূত্র সমাপ্ত।<br clear="all" style="page-break-before:always"></p>
<h3 class="subhead">২-১৪. শয্যাসন প্রজ্ঞাপক সূত্রাদি ত্রয়োদশক</h3>
<p class="bodytext">২৭৩.১. “হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে গমন করে; দোষবশত গমন করে; মোহ-বশত গমন করে; ভয় বশত গমন করে এবং প্রজ্ঞাপ্ত-অপ্রজ্ঞাপ্ত জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য নয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং প্রজ্ঞাপ্ত-অপ্রজ্ঞাপ্ত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত শয্যাসন প্রজ্ঞাপক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং প্রজ্ঞাপ্ত-অপ্রজ্ঞাপ্ত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং প্রজ্ঞাপ্ত-অপ্রজ্ঞাপ্ত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং প্রজ্ঞাপ্ত-অপ্রজ্ঞাপ্ত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং প্রজ্ঞাপ্ত-অপ্রজ্ঞাপ্ত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং প্রজ্ঞাপ্ত-অপ্রজ্ঞাপ্ত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং প্রজ্ঞাপ্ত-অপ্রজ্ঞাপ্ত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে, ভয়বশত বিপথে করে এবং প্রজ্ঞাপ্ত-অপ্রজ্ঞাপ্ত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং প্রজ্ঞাপ্ত-অপ্রজ্ঞাপ্ত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৪.১. “হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে গমন করে; দোষবশত গমন করে; মোহ-বশত গমন করে; ভয় বশত গমন করে এবং গৃহীত-অগৃহীত জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত শয্যাসন প্রজ্ঞাপক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে, ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শয্যাসন প্রজ্ঞাপক নিযুক্ত করার যোগ্য।”</p>
<p class="bodytext">৯. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে, মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শয্যাসন প্রজ্ঞাপক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৫.১. “হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং এবং রক্ষিত-অরক্ষিত জানে না। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং রক্ষিত-অরক্ষিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত ভাণ্ডাগারিক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং রক্ষিত-অরক্ষিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ভাণ্ডাগারিক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত ভাণ্ডাগারিক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং রক্ষিত-অরক্ষিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ভাণ্ডাগারিক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং রক্ষিত-অরক্ষিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং রক্ষিত-অরক্ষিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং রক্ষিত-অরক্ষিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং রক্ষিত-অরক্ষিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং রক্ষিত-অরক্ষিত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ ভাণ্ডাগারিক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং রক্ষিত-অরক্ষিত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ভাণ্ডাগারিক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৬.১. “হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত জানে না। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত চীবর প্রতিগ্রাহক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত চীবর প্রতিগ্রাহক নিযুক্ত করার যোগ্য নয়।</p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত চীবর প্রতিগ্রাহক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত চীবর প্রতিগ্রাহক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক নিজে ক্ষত, আহত হয়ে প্রবৃত্ত হয়। পঞ্চ কী কী? যথা :</p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা :</p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ চীবর প্রতিগ্রাহক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর প্রতিগ্রাহক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৭.১. “হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন জানে না। ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত চীবর বণ্টনকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত চীবর বণ্টনকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত চীবর বণ্টনকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত চীবর বণ্টনকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ চীবর বণ্টনকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা :</p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ চীবর বণ্টনকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৮.১. “হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত যাগু বণ্টনকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত যাগু বণ্টনকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত যাগু বণ্টনকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত যাগু বণ্টনকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ যাগু বণ্টনকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা :</p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ যাগু বণ্টনকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৭৯.১. “হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে গমন করে, সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য নয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত ফল বণ্টনকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ফল বণ্টনকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত ফল বণ্টনকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত ফল বণ্টনকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ ফল বণ্টনকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮০.১. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে গমন করে; সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী অনুমোদনযোগ্য নয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত মিঠাই বণ্টনকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত মিঠাই বণ্টনকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত মিঠাই বণ্টনকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত মিঠাই বণ্টনকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ মিঠাই বণ্টনকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ মিঠাই বণ্টনকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮১.১. “হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে গমন করে; সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী অনুমোদনযোগ্য নয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ফল বণ্টনকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত অল্পমাত্র বণ্টনকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত অল্পমাত্র বণ্টনকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত অল্পমাত্র বণ্টনকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত অল্পমাত্র বণ্টনকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং বণ্টন-অবণ্টন বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ অল্পমাত্র বণ্টনকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং বণ্টন-অবণ্টন বিষয় জানে। ভিক্ষুগণ, এই পঞ্চবিধ ধর্মে সমৃদ্ধ অল্পমাত্র বণ্টনকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮২.১. “হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং গৃহীত-অগৃহীত জানে না। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত বস্ত্র-গ্রাহক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত বস্ত্র-গ্রাহক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত বস্ত্র-গ্রাহক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত বস্ত্র-গ্রাহক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা :</p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ বস্ত্র-গ্রাহক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ বস্ত্র-গ্রাহক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮৩.১. “হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত জানে না। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত পাত্র-গ্রাহক নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশতবিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত পাত্র-গ্রাহক নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত পাত্র-গ্রাহক নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত পাত্র-গ্রাহক নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং গৃহীত-অগৃহীত বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ পাত্র-গ্রাহক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং গৃহীত-অগৃহীত বিষয় জানে। ভিক্ষুগণ, এই পঞ্চবিধ ধর্মে সমৃদ্ধ পাত্র-গ্রাহক নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮৪.১. “হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ জানে না। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত আরাম পরিচালনাকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত আরাম পরিচালনাকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত আরাম পরিচালনাকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত আরাম পরিচালনাকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ আরাম পরিচালনাকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ আরাম পরিচালনাকারী নিশ্চিতরূপে স্বর্গে নিক্ষিপ্ত হয়।”</p>
<p class="bodytext">২৮৫.১. “হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী অনুমোদনযোগ্য নয়। পঞ্চ কী কী? যথা : </p>
<p class="bodytext">২. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ জানে না। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী অনুমোদনযোগ্য নয়। </p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী অনুমোদনযোগ্য। পঞ্চ কী কী? যথা : </p>
<p class="bodytext">৪. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী অনুমোদনযোগ্য।”</p>
<p class="bodytext">৫. হে ভিক্ষুগণ, পঞ্চবিধ বিষয়ে সমৃদ্ধ স্বীকৃত শ্রামণের পরিচালনাকারী নিযুক্ত করার অযোগ্য। পঞ্চ কী কী? যথা : </p>
<p class="bodytext">৬. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শ্রামণের পরিচালনাকারী নিযুক্ত করার যোগ্য নয়। </p>
<p class="bodytext">৭. হে ভিক্ষুগণ, পঞ্চবিধ ধর্মে সমৃদ্ধ স্বীকৃত শ্রামণের পরিচালনাকারী নিযুক্ত করার যোগ্য। পঞ্চ কী কী? যথা : </p>
<p class="bodytext">৮. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ স্বীকৃত শ্রামণের পরিচালনাকারী নিযুক্ত করার যোগ্য।”</p>
<p class="bodytext">৯. “হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী মূর্খরূপে জ্ঞাতব্য। পঞ্চ কী কী? যথা : </p>
<p class="bodytext">১০. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী মূর্খরূপে জ্ঞাতব্য।</p>
<p class="bodytext">১১. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী পণ্ডিতরূপে জ্ঞাতব্য। পঞ্চ কী কী? যথা : </p>
<p class="bodytext">১২. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী পণ্ডিতরূপে জ্ঞাতব্য।”</p>
<p class="bodytext">১৩. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী নিজে ক্ষত, আহত হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৪. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী নিজে ক্ষত, আহত হয়ে প্রবৃত্ত হয়।</p>
<p class="bodytext">১৫. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী নিজে ক্ষত, আহত না হয়ে প্রবৃত্ত হয়। পঞ্চ কী কী? যথা : </p>
<p class="bodytext">১৬. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী নিজে ক্ষত, আহত না হয়ে প্রবৃত্ত হয়।” </p>
<p class="bodytext">১৭. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">১৮. সে ছন্দগতিতে বা আবেগবশত বিপথে গমন করে; দোষবশত বিপথে গমন করে; মোহবশত বিপথে গমন করে; ভয়বশত বিপথে করে এবং নির্দেশ-অনির্দেশ বিষয় জানে না। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী নিশ্চিতরূপে নিরয়ে নিক্ষিপ্ত হয়।</p>
<p class="bodytext">১৯. হে ভিক্ষুগণ, পঞ্চবিধ ধর্মে সমৃদ্ধ শ্রামণের পরিচালনাকারী নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">২০. সে ছন্দগতিতে বা আবেগবশত বিপথে গমন করে না; দোষবশত বিপথে গমন করে না; মোহবশত বিপথে গমন করে না; ভয়বশত বিপথে গমন করে না এবং নির্দেশ-অনির্দেশ বিষয় জানে। ভিক্ষুগণ, এই পঞ্চবিধ ধর্মে সমৃদ্ধ শ্রামণের পরিচালনাকারী নিশ্চিতরূপে স্বর্গে নিক্ষিপ্ত হয়।”</p>
<p class="centered">শয্যাসন প্রজ্ঞাপক সূত্রাদি ত্রয়োদশক সমাপ্ত।</p>
<p class="centered">সম্মতি ইত্যাদি সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">২. শিক্ষাপদ ইত্যাদি</h1>
<div class="chaptxt">
<h3 class="subhead">১. ভিক্ষু সূত্র</h3>
<p class="bodytext">২৮৬.১. “হে ভিক্ষুগণ, পঞ্চবিধ ধর্মে সমৃদ্ধ ভিক্ষু নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে প্রাণিহত্যাকারী হয়, অদত্তবস্তু গ্রহণ করে, অব্রহ্মচারী হয়, মিথ্যা ভাষণ করে এবং সুরা-মৈরেয়-মদ্যপায়ী হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ ভিক্ষু নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে প্রাণিহত্যা হতে বিরত হয়, অদত্তবস্তু গ্রহণ হতে বিরত হয়, অব্রহ্মচর্য হতে বিরত হয়, মিথ্যা ভাষণ হতে বিরত হয় এবং সুরা-মৈরেয়-মদ্য পান হতে বিরত হয়। ভিক্ষুগণ, এই পঞ্চবিধ ধর্মে সমৃদ্ধ ভিক্ষু নিশ্চিতরূপে স্বর্গে নিক্ষিপ্ত হয়।”</p>
<p class="centered">ভিক্ষু সূত্র সমাপ্ত।</p>
<h3 class="subhead">২-৭. ভিক্ষুণী সূত্রাদি ষষ্ঠক</h3>
<p class="bodytext">২৮৭-২৯২.১. “হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী, শিক্ষামনা, শ্রামণের, শ্রামণেরী, উপাসক এবং উপাসিকা নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে প্রাণিহত্যা করে, অদত্তবস্তু গ্রহণ করে, অব্রহ্মচর্যা আচরণ করে, মিথ্যা ভাষণ করে এবং সুরা-মৈরেয়-মদ্যপান করে। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী, শিক্ষামনা, শ্রামণের, শ্রামণেরী, উপাসক এবং উপাসিকা নিশ্চিতরূপে নিরয়ে নিক্ষিপ্ত হয়।”</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধা ভিক্ষুণী, শিক্ষামনা, শ্রামণের, শ্রামণেরী, উপাসক এবং উপাসিকা নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে প্রাণিহত্যা হতে প্রতিবিরত হয়, অদত্তবস্তু গ্রহণ হতে বিরত হয়, অব্রহ্মচর্যা হতে বিরত হয়, মিথ্যা ভাষণ হতে বিরত হয় এবং সুরা মৈরেয়-মদ্য পান হতে বিরত হয়। ভিক্ষুগণ, এই পঞ্চবিধ ধর্মে সমৃদ্ধা ভিক্ষুণী, শিক্ষামনা, শ্রামণের, শ্রামণেরী, উপাসক এবং উপাসিকা নিশ্চিতরূপে স্বর্গে নিক্ষিপ্ত হয়।”</p>
<p class="centered">ভিক্ষুণী সূত্রাদি ষষ্ঠক সমাপ্ত।</p>
<h3 class="subhead">৮. আজীবক সূত্র</h3>
<p class="bodytext">২৯৩.১. “হে ভিক্ষুগণ, পঞ্চবিধ ধর্মে সমৃদ্ধ আজীবক (উলঙ্গ সন্ন্যাসী) নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে প্রাণিহত্যা করে, অদত্তবস্তু গ্রহণ করে, অব্রহ্মচর্যা আচরণ করে, মিথ্যা ভাষণ করে এবং সুরা-মৈরেয়-মদ্য পান করে। ভিক্ষুগণ, এই পঞ্চবিধ ধর্মে সমৃদ্ধ আজীবক নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ আজীবক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. সে প্রাণিহত্যা হতে প্রতিবিরত হয়, অদত্তবস্তু গ্রহণ হতে বিরত হয়, অব্রহ্মচর্যা হতে বিরত হয়, মিথ্যা ভাষণ হতে বিরত হয় এবং সুরা-মৈরেয়-মদ্য পান হতে বিরত হয়। ভিক্ষুগণ, এই পঞ্চবিধ ধর্মে সমৃদ্ধ আজীবক নিশ্চিতরূপে স্বর্গে নিক্ষিপ্ত হয়।”</p>
<p class="centered">আজীবক সূত্র সমাপ্ত।</p>
<h3 class="subhead">৯-১৭. নিগ্রন্থ সূত্রাদি নবক</h3>
<p class="bodytext">২৯৪-৩০২.১. “হে ভিক্ষুগণ, পঞ্চবিধ ধর্মে সমৃদ্ধ নিগ্রন্থ<span class="ftnRef">[71]</span>, মুণ্ডশ্রাবক<span class="ftnRef">[72]</span>, জটিল<span class="ftnRef">[73]</span>, পরিব্রাজক, মাগণ্ডিক, ত্রি-দণ্ডধারী, অনাবরোধ সম্প্রদায়ের শিষ্য, গৌতমক (গৌতম সম্প্রদায় বিশেষের অনুসারী) এবং দেবধার্মিক নিশ্চিতরূপে নিরয়ে নিক্ষিপ্ত হয়। পঞ্চ কী কী? যথা : </p>
<p class="bodytext">২. সে প্রাণিহত্যা করে, অদত্তবস্তু গ্রহণ করে, অব্রহ্মচর্যা আচরণ করে, মিথ্যা ভাষণ করে এবং সুরা-মৈরেয়-মদ্য পান করে। ভিক্ষুগণ, এই পঞ্চবিধ ধর্মে সমৃদ্ধ নিগ্রন্থ, মুণ্ডশ্রাবক, জটিল, পরিব্রাজক, মাগণ্ডিক, ত্রি-দণ্ডধারী, অনাবরোধ সম্প্রদায়ের শিষ্য, গৌতমক (গৌতম সম্প্রদায় বিশেষের অনুসারী) এবং দেবধার্মিক নিশ্চিতরূপে নিরয়ে নিক্ষিপ্ত হয়।</p>
<p class="bodytext">৩. হে ভিক্ষুগণ, পঞ্চবিধ ধর্মে সমৃদ্ধ নিগ্রন্থ, মুণ্ডশ্রাবক, জটিল, পরিব্রাজক, মাগণ্ডিক, ত্রি-দণ্ডধারী, অনাবরোধ সম্প্রদায়ের শিষ্য, গৌতমক (গৌতম সম্প্রদায়বিশেষের অনুসারী) এবং দেবধার্মিক নিশ্চিতরূপে স্বর্গে নিক্ষিপ্ত হয়। পঞ্চ কী কী? যথা : </p>
<p class="bodytext">৪. প্রাণিহত্যা হতে প্রতিবিরত হয়, অদত্তবস্তু গ্রহণ হতে বিরত হয়, অব্রহ্মচর্যা হতে বিরত হয়, মিথ্যা ভাষণ হতে বিরত হয় এবং সুরা-মৈরেয়-মদ্য পান হতে বিরত হয়। ভিক্ষুগণ, এই পঞ্চবিধ ধর্মে সমৃদ্ধ নিগ্রন্থ, মুণ্ডশ্রাবক, জটিল, পরিব্রাজক, মাগণ্ডিক, ত্রি-দণ্ডধারী, অনাবরোধ সম্প্রদায়ের শিষ্য, গৌতমক (গৌতম সম্প্রদায়বিশেষের অনুসারী) এবং দেবধার্মিক নিশ্চিতরূপে স্বর্গে নিক্ষিপ্ত হয়।”</p>
<p class="centered">নিগ্রন্থ সূত্রাদি নবক সমাপ্ত।</p>
<p class="centered">শিক্ষাপদ ইত্যাদি সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৩. রাগ ইত্যাদি</h1>
<div class="chaptxt">
<p class="bodytext">৩০৩.১. “হে ভিক্ষুগণ, রাগের পরিপূর্ণ উপলব্ধির জন্য পাঁচটি বিষয় ভাবনা করা উচিত। পঞ্চ কী কী? যথা : </p>
<p class="bodytext">২. অশুভ-সংজ্ঞা, মরণ-সংজ্ঞা, আদীনব-সংজ্ঞা, আহারে প্রতিকূল-সংজ্ঞা এবং সর্বলোকে অনভিরতি-সংজ্ঞা। ভিক্ষুগণ, রাগের পরিপূর্ণ উপলব্ধির জন্য এই পাঁচটি বিষয় ভাবনা করা উচিত। </p>
<p class="bodytext">৩০৪.১. “হে ভিক্ষুগণ, রাগের পরিপূর্ণ উপলব্ধির জন্য পাঁচটি বিষয় ভাবনা করা উচিত। পঞ্চ কী কী? যথা : </p>
<p class="bodytext">২. অনিত্য-সংজ্ঞা, অনাত্ম-সংজ্ঞা, মরণ-সংজ্ঞা, আহারে প্রতিকূল-সংজ্ঞা এবং সর্বলোকে অনভিরতি-সংজ্ঞা। ভিক্ষুগণ, রাগের পরিপূর্ণ উপলব্ধির জন্য এই পাঁচটি বিষয় ভাবনা করা উচিত।”</p>
<p class="bodytext">৩০৫.১. “হে ভিক্ষুগণ, রাগের পরিপূর্ণ উপলব্ধির জন্য পাঁচটি বিষয় ভাবনা করা উচিত। যথা :</p>
<p class="bodytext">২. অনিত্য-সংজ্ঞা, অনিত্যে দুঃখ-সংজ্ঞা, দুঃখে অনাত্ম-সংজ্ঞা, প্রহাণ-সংজ্ঞা ও বিরাগ-সংজ্ঞা। ভিক্ষুগণ, রাগের পরিপূর্ণ উপলব্ধির জন্য এই পাঁচটি বিষয় ভাবনা করা উচিত।” </p>
<p class="bodytext">৩০৬.১. “হে ভিক্ষুগণ, রাগের পরিপূর্ণ উপলব্ধির জন্য পাঁচটি বিষয় ভাবনা করা উচিত। যথা :</p>
<p class="bodytext">২. শ্রদ্ধা-ইন্দ্রিয়, বীর্য-ইন্দ্রিয়, স্মৃতি-ইন্দ্রিয়, সমাধি-ইন্দ্রিয়, প্রজ্ঞা-ইন্দ্রিয়। ভিক্ষুগণ, রাগের পরিপূর্ণ উপলব্ধির জন্য এই পাঁচটি বিষয় ভাবনা করা উচিত।” </p>
<p class="bodytext">৩০৭.১. “হে ভিক্ষুগণ, রাগের পরিপূর্ণ উপলব্ধির জন্য পাঁচটি বিষয় ভাবনা করা উচিত। যথা :</p>
<p class="bodytext">২. শ্রদ্ধাবল, বীর্যবল, স্মৃতিবল, সমাধিবল এবং প্রজ্ঞাবল। ভিক্ষুগণ, রাগের পরিপূর্ণ উপলব্ধির জন্য এই পাঁচটি বিষয় ভাবনা করা উচিত।”</p>
<p class="bodytext">৩০৮-১১৫১.১. “হে ভিক্ষুগণ, রাগের পরিপূর্ণ উপলব্ধির জন্য, পরিক্ষয়ের জন্য..., প্রহাণের জন্য..., ক্ষয়ের জন্য..., ব্যয়ের জন্য..., বিরাগের জন্য..., নিরোধের জন্য..., ত্যাগের জন্য..., বিসর্জনের জন্য পঞ্চবিধ ধর্ম ভাবনা করা উচিত।</p>
<p class="bodytext">দোষের..., মোহের..., ক্রোধ, বিদ্বেষ, ম্রক্ষ্য, হিংসা, ঈর্ষা, মাৎসর্য, প্রবঞ্চনা, শঠতা, একগুয়েমিতা, ঘৃণা, মান, অতিমান, অহংকার, প্রমাদের পরিপূর্ণ উপলব্ধি..., পরিক্ষয়, প্রহাণ, ক্ষয়, ব্যয়, বিরাগ, নিরোধ, ত্যাগ, বিসর্জনের জন্য পঞ্চবিধ বিষয় ভাবনা করা উচিত। পঞ্চ কী কী? যথা : </p>
<p class="bodytext">২. শ্রদ্ধাবল, বীর্যবল, স্মৃতিবল, সমাধিবল ও প্রজ্ঞাবল। ভিক্ষুগণ, এই পঞ্চবিধ বিষয় ভাবনা করা উচিত।”</p>
<p class="centered">রাগ ইত্যাদি সমাপ্ত।</p>
<p class="bodytext">তস্সুদ্দানং/স্মারক গাথা</p>
<p class="gatha">অভিজ্ঞা, পরিজ্ঞা, পরিক্ষয়, প্রহাণ,</p>
<p class="gatha">ক্ষয়, ব্যয়, বিরাগ, নিরোধ,</p>
<p class="gatha">ত্যাগও প্রতিনিসর্গ এই দশ।</p>
<p class="bodytext">তত্রিদং বগ্গুদ্দানং</p>
<p class="gatha">শৈক্ষ্যবল, বল, পঞ্চাঙ্গিক, আর সুমন বর্গ,</p>
<p class="gatha">মুণ্ডরাজ, নীবরণ, সংজ্ঞা ও যোদ্ধা হল বিবৃত;</p>
<p class="gatha">থের, ককুধ, সুখবিহার আর অন্ধকবিন্দ,</p>
<p class="gatha">গ্লান, রাজ, ত্রিকন্টকী মিলে পঞ্চদশ সমাপ্ত।</p>
<p class="gatha">সদ্ধর্ম, আঘাত, উপাসক ও অরণ্য, ব্রাহ্মণ,</p>
<p class="gatha">কিমিল, আক্রোশক, দীর্ঘচারীর তেইশে মিলন;</p>
<p class="gatha">আবাসিক, দুশ্চরিত্র, উপসম্পদা মিলে ছাব্বিশ বর্গ,</p>
<p class="gatha">দুই পেয়্যালসহ পঞ্চক নিপাত হলো সমাপ্ত॥</p>
<p class="centered">পঞ্চক নিপাত সমাপ্ত।</p></div>
<div  id="ftnDiv">
<div class="ftn" id="ftn1">
<p class="notetxt"><i>[1]</i> সবত্থ নামক ঋষির আবাসস্থল কিংবা সমস্ত বস্তু এই নগরে পাওয়া যেত বলে পালি নাম ‘সাবত্থি’। এর বর্তমান নাম সায়েট-মায়েট। বলরামপুর রেলওয়ে স্টেশন হতে এর ব্যবধান মাত্র ৮ মাইল। অনাথপিণ্ডিক নামে প্রসিদ্ধ ধনকুবের শ্রেষ্ঠী সুদত্ত জেত নামক রাজকুমার হতে ৫৪ কোটি স্বর্ণমুদ্রা দিয়ে উদ্যান ক্রয় করে, সেখানে সুরম্য বিহার নির্মাণ করে বুদ্ধকে দান করেছিলেন। রাজকুমার জেতের উদ্যানে নির্মিত হয়েছিল বিধায় তা জেতবন আরাম নামে খ্যাত হয়।</p></div>
<div class="ftn" id="ftn2">
<p class="notetxt"><i>[2]</i> ‘কায়-দুশ্চরিত্র’ বলতে কায় দ্বারা সম্পাদিত হয় এরূপ ত্রিবিধ বিষয়কে বুঝায়; যথা : প্রাণীহত্যা, চুরি, ব্যভিচার। ‘বাক্&zwnj;দুশ্চরিত্র’ বলতে মিথ্যা, কর্কশ, বৃথা ও ভেদবাক্য এই চতুর্বিধ এবং ‘মনোদুশ্চরিত্র’ বলতে লোভ, দ্বেষ, মোহকে বুঝায়।</p></div>
<div class="ftn" id="ftn3">
<p class="notetxt"><i>[3]</i> ‘কায়-দুশ্চরিত্র’ বলতে কায় দ্বারা সম্পাদিত হয় এরূপ ত্রিবিধ বিষয়কে বুঝায়; যথা : প্রাণিহত্যা, চুরি, ব্যভিচার। ‘বাক্&zwnj;দুশ্চরিত্র’ বলতে মিথ্যা, কর্কশ, বৃথা ও ভেদবাক্য এই চতুর্বিধ এবং ‘মনোদুশ্চরিত্র’ বলতে লোভ, দ্বেষ, মোহকে বুঝায়।</p></div>
<div class="ftn" id="ftn4">
<p class="notetxt"><i>[4]</i> বিদর্শনের ষোল প্রকার স্তরের মধ্যে এই ‘নির্বেদ’ একটি। সংস্কারধর্মকে আদীনব দর্শনের ফলে যোগী ত্রিলোকের প্রতি উদাসীন ও উৎকন্ঠিত হন। বিশুদ্ধ জ্ঞানে যোগী দেহের প্রতি অনাসক্তভাব জাগ্রত করেন। সেহেতু যোগীর মধ্যে নিরানন্দভাব জাগ্রত হয়। এই নিরানন্দ স্বভাবই নির্বেদ-এর নামান্তর।</p></div>
<div class="ftn" id="ftn5">
<p class="notetxt"><i>[5]</i> শ্রীলংকা কর্তৃক সম্পাদিত পালি বইয়ে ‘কতং’; PTS-এর সম্পাদনায় ‘ভতং’ থাকলেও আমাদের সম্পাদনায় ‘যথাভতং’ শব্দটিই গৃহীত হয়েছে।</p></div>
<div class="ftn" id="ftn6">
<p class="notetxt"><i>[6]</i> ‘কামেসু ললিতাতি বা কাম্য বিষয়ে লালায়িত’ বলতে বস্তুকাম ও ক্লেশকামে লালায়িত এবং অভিরতিকেই বুঝাচ্ছে। (অর্থকথা)</p></div>
<div class="ftn" id="ftn7">
<p class="notetxt"><i>[7]</i> হীনকামাতি : পঞ্চবিধ নীচকুলে জাতদের কামকে হীনকাম বলে। ‘মজ্ঝিম কামাতি বা মধ্যম কাম’ বলতে মধ্যম স্বত্ত্বগণের কাম এবং ‘পণীতা কামাতি’ বলতে রাজা, রাজ-আমাত্যদের কামকেই বুঝায় (অর্থকথা)। Dhs. Trst. 43n. দ্রষ্টব্য।</p></div>
<div class="ftn" id="ftn8">
<p class="notetxt"><i>[8]</i> ইহা M. I. 69; S. II. 27; A.II. 9; V, 33 ইত্যাদিতেও উল্লেখ আছে। তবে সেখানে দশবিধ বলের কথা উল্লেখিত হয়েছে যা এই পাঁচ প্রকার বল হতে ভিন্ন।</p></div>
<div class="ftn" id="ftn9">
<p class="notetxt"><i>[9]</i> মধ্যমনিকায় ১ম খণ্ড, ৩২২ পৃষ্ঠায় প্রদত্ত উপমা।</p></div>
<div class="ftn" id="ftn10">
<p class="notetxt"><i>[10]</i> ১৪ নং সূত্রে আলোচিত চতুর্বিধ ধ্যানের কথাই বলা হচ্ছে।</p></div>
<div class="ftn" id="ftn11">
<p class="notetxt"><i>[11]</i> মধ্যমনিকায় ১ম খণ্ড, ৩২২ পৃষ্ঠায় প্রদত্ত উপমা।</p></div>
<div class="ftn" id="ftn12">
<p class="notetxt"><i>[12]</i> পালিতে ‘সম্মাদিট্ঠি’ অর্থাৎ সম্যক দৃষ্টি বা মতবাদ বা ধারণা ইত্যাদি। অর্থকথানুসারে সম্যক দৃষ্টির বিশ্লেষণ হচ্ছে ‘বিপস্সনা সম্মাদিট্ঠি’ অর্থাৎ যথাভূতভাবে দর্শনই সম্যক দৃষ্টি।</p></div>
<div class="ftn" id="ftn13">
<p class="notetxt"><i>[13]</i> এই সূত্রটির প্রারম্ভ সংযুক্তনিকায় ৫ম খণ্ড, পৃষ্ঠা ৭৭-এ আংশিকরূপে উল্লেখ হয়েছে এবং অঙ্গুত্তরনিকায় ১ম খণ্ড, পৃষ্ঠা ২৩১-এ সম্পূর্ণই ধৃত হয়েছে।</p></div>
<div class="ftn" id="ftn14">
<p class="notetxt"><i>[14]</i> তুলনীয় : দীর্ঘনিকায় প্রথম খণ্ড, পৃষ্ঠা ২৪৬; ১ম খণ্ড, পৃষ্ঠা ৬০; সংযুক্তনিকায় ৫ম, পৃষ্ঠা ৬০; অঙ্গুত্তরনিকায় চতুর্থ খণ্ড, ৪৫৭ পৃষ্ঠা ইত্যাদি।</p></div>
<div class="ftn" id="ftn15">
<p class="notetxt"><i>[15]</i> কোশলরাজ্য-উত্তর ভারতীয় (বর্তমান উত্তর প্রদেশস্থ) এক প্রাচীন রাজ্যের নাম। এই রাজ্যের তৎকালীন রাজা ছিলেন মহারাজ প্রসেন্দি। এই রাজ্য বর্তমান বলরামপুর শহর হতে প্রায় দশ মাইল দূরবর্তী স্থানে ছিল। বর্তমানে এটা “শায়েত মায়েত” নামে তথায় পরিচিত।</p></div>
<div class="ftn" id="ftn16">
<p class="notetxt"><i>[16]</i> ইচ্ছানঙ্গল, ইহা কোশলরাজ্যের অর্ন্তগত একটি ব্রাহ্মণ গ্রাম। এর সন্নিকটে অবস্থিত বনষণ্ডে অবস্থানকালীন সময়ে বুদ্ধ অম্বট্ঠ সূত্র দেশনা করেন (প্রথম খণ্ড, দীর্ঘনিকায়)। সূত্রনিপাতে ‘ইচ্ছানঙ্গল’ শব্দের পরিবর্তে ‘ইচ্ছাঙ্কল’ শব্দটি ধৃত হয়েছে। সূত্রনিপাত এবং মধ্যমনিকায় ২য় খণ্ড, বাসিট্ঠ সূত্র, ৩০৯ পৃষ্ঠায় উল্লেখ আছে : এই গ্রামেই তখনকার বিখ্যাত বিখ্যাত বহু ব্রাহ্মণ যথা, চঙ্কী, তারুক্ষ, পোক্ষরসাতি, জানুশ্রেণি তোদেয়্য প্রমুখ ব্রাহ্মণেরা বাস করতেন। বুদ্ধ মধ্যমনিকায়ের বাসিট্&zwnj;ঠ সূত্রটি বাসেট্ঠ ও ভারদ্বাজ নামক দুজন বিদ্যার্থীর প্রশ্নের প্রেক্ষিতে ইচ্ছানঙ্গলের কুঞ্জবনে দেশনা করেছিলেন।</p></div>
<div class="ftn" id="ftn17">
<p class="notetxt"><i>[17]</i> ‘নাগিত স্থবির’ কিছু সময়ের জন্য বুদ্ধের ব্যক্তিগত সেবকরূপে নিযুক্ত ছিলেন। তিনি ছিলেন সীহ শ্রামণের মাতুল। অঙ্গুত্তরনিকায় পঞ্চক ও ষষ্ঠক নিপাত; দীর্ঘনিকায় ১ম খণ্ড, ১৫১; জাতক চতুর্থ খণ্ডসহ প্রভৃতিতে এই নাগিত স্থবিরের উপস্থিতি দেখা যায়।</p></div>
<div class="ftn" id="ftn18">
<p class="notetxt"><i>[18]</i> রাজকন্যা সুমনা-ইনি ছিলেন কোশলরাজ প্রসেনজিৎ-এর বোন। বুদ্ধের সুপ্রসিদ্ধা উপাসিকাদের মধ্যে ইনিও অন্যতমা। (অঙ্গুত্তরনিকায়, চতুর্থ খণ্ড)।</p></div>
<div class="ftn" id="ftn19">
<p class="notetxt"><i>[19]</i> রাজগৃহ : মগধরাজ্যের রাজধানী।</p></div>
<div class="ftn" id="ftn20">
<p class="notetxt"><i>[20]</i> বেলুবনের কলন্দক : নিবাপ-রাজগৃহের নিকটস্থ বিম্বিসার রাজার প্রমোদ উদ্যান। বুদ্ধ অর্হত্ত্ব লাভের পর এ উদ্যানটি বিম্বিসার রাজা হতে দানস্বরূপ গ্রহণ করেছিলেন। এবং কলন্দক-নিবাপ হচ্ছে বেলুবনের অন্তর্ভুক্ত নিকটতম স্থান যেখানে বুদ্ধ অবস্থান করতেন। বুদ্ধ এই আরামে তার দ্বিতীয়, তৃতীয় এবং চতুর্থ বর্ষাযাপন করেন।</p></div>
<div class="ftn" id="ftn21">
<p class="notetxt"><i>[21]</i> সুগতি ভূমি : মনুষ্যলোকসহ স্বর্গ লোককে সুগতি ভূমি বলে।</p></div>
<div class="ftn" id="ftn22">
<p class="notetxt"><i>[22]</i> দুর্গতি ভূমি : চারি অপায়; যথা, তির্যক, অসুর, প্রেত ও নিরয়কেই দুর্গতি ভূমি বলে।</p></div>
<div class="ftn" id="ftn23">
<p class="notetxt"><i>[23]</i> আর্য অষ্টাঙ্গিক মার্গ; যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি, সম্যক সমাধি।</p></div>
<div class="ftn" id="ftn24">
<p class="notetxt"><i>[24]</i> অর্থকথানুসারে ‘আর্যসম্প্রযুক্ত’ বলতে মার্গ-ফলসম্প্রযুক্ত বুঝানো হয়েছে।</p></div>
<div class="ftn" id="ftn25">
<p class="notetxt"><i>[25]</i> ভদ্রিয়ের জাতিয়াবন—‘অঙ্গ’ নামক রাজ্যের অন্তর্গত শহরের নাম ছিল ‘ভদ্রিয়’। ভগবান ভদ্রিয়ায় পরিভ্রমনে আসলে এর নিকটস্থ জাতিয়াবনে অবস্থান করতেন।</p></div>
<div class="ftn" id="ftn26">
<p class="notetxt"><i>[26]</i> বৈশালী রাজ্য : লিচ্ছবীদের রাজধানীর নাম ছিল বৈশালী। বুদ্ধ অভিসম্বুদ্ধ লাভের পাঁচ বৎসর পর এখানে আগমনপূর্বক বর্ষাযাপন করেন। বুদ্ধ যুগে বৈশালী ছিল অত্যন্ত সমৃদ্ধ, সম্পদশালী ও নয়নাভিরাম নগর।</p></div>
<div class="ftn" id="ftn27">
<p class="notetxt"><i>[27]</i> মহাবনের কূটাগারশালা : বৈশালীর নিকটস্থ সুবৃহৎ অরণ্যকে মহাবন বলা হতো। এর কিছু অংশ মনুষ্য রোপিত এবং বাকি অংশ প্রাকৃতিকভাবে সৃষ্ট। এ অরণ্যের মধ্যে নির্মিত শালাকে কূটাগার শালা বলা হতো।</p></div>
<div class="ftn" id="ftn28">
<p class="notetxt"><i>[28]</i> সিংহসেনাপতি : বৈশালীর লিচ্ছবী সেনাপতি। পূর্বে ইনি নির্গ্রন্থদের ভক্ত ছিলেন। যখন বুদ্ধ বৈশালীতে আগমন করেন তখন সিংহ সেনাপতি নির্গ্রন্থ নাথপুত্রের বাঁধা সত্ত্বেও বুদ্ধ দর্শনে যান এবং বুদ্ধের নিকট ধর্মকথায় প্রবুদ্ধ হয়ে শরণাগত উপাসকরূপে নিজেকে প্রকাশ করেন।</p></div>
<div class="ftn" id="ftn29">
<p class="notetxt"><i>[29]</i> অর্থকথানুসারে-দায়ক তিন প্রকার; যথা : দানপতি, দানসহায় ও দান দাস। এই সূত্রে বুদ্ধ দানপতির ন্যায় উত্তম দায়ককেই বুঝাচ্ছেন।</p></div>
<div class="ftn" id="ftn30">
<p class="notetxt"><i>[30]</i> ‘কর্মসম্পাদক’ বলতে এখানে ধর্মীয় কর্ম সম্পাদনার কথাই গ্রহণীয়।</p></div>
<div class="ftn" id="ftn31">
<p class="notetxt"><i>[31]</i> ‘নন্দন’ বলতে এখানে সুগতি স্বর্গলোকের ‘নন্দনকানন’ নামক প্রমোদ উদ্যানকেই বুঝানো হচ্ছে।</p></div>
<div class="ftn" id="ftn32">
<p class="notetxt"><i>[32]</i> অর্থকথামতে, ‘গৃহীধর্ম’ বলতে পঞ্চশীলকে বুঝানো হয়েছে।</p></div>
<div class="ftn" id="ftn33">
<p class="notetxt"><i>[33]</i> ইনি বৈশালীর গৃহপতি। মনোজ্ঞ দাতাদের মধ্যে শ্রেষ্ঠরূপে ইনি বুদ্ধকর্তৃক ঘোষিত হয়েছিলেন। অঙ্গুত্তরনিকায় ১ম খণ্ড, ২৬ পৃষ্ঠা।</p></div>
<div class="ftn" id="ftn34">
<p class="notetxt"><i>[34]</i> শালপুষ্প দ্বারা তৈরীকৃত যাগু—শালপুষ্পের বৃন্ত, পাতা, আঁশ এবং ঘি-এর মধ্যে জিরা দিয়ে ইহা তৈরি করা হয়। বর্তমানে শ্রীলংকায় শাল বৃক্ষের বাকল বা ছাল ব্যবহার করতে দেখা যায়; তবে যাগু তৈরিতে নয়।</p></div>
<div class="ftn" id="ftn35">
<p class="notetxt"><i>[35]</i> কাশী : লোটি মহাজনপদের মধ্যে এটি একটি। এর রাজধানী ছিল বারাণসী। সিল্ক কাপড়ের জন্য কাশী সুপ্রসিদ্ধ ছিল এবং কাশীবস্ত্র উপহার হিসাবে ছিল অত্যন্ত মূল্যবান।</p></div>
<div class="ftn" id="ftn36">
<p class="notetxt"><i>[36]</i> ‘পূর্বের সেই আকাঙ্ক্ষা’ বলতে অর্হত্ত্ব লাভের বাসনাকে বুঝানো হচ্ছে।</p></div>
<div class="ftn" id="ftn37">
<p class="notetxt"><i>[37]</i> ইনি ছিলেন কোশলরাজ্যের রাজা এবং বুদ্ধের সমসাময়িক। তিনি মহাকোশল রাজার পুত্র ছিলেন। লিচ্ছবী মহালি ও মল্ল যুবরাজ বন্ধুলসহ প্রসেনজিৎ তৰশিলায় বিদ্যা শিক্ষা করেন।</p></div>
<div class="ftn" id="ftn38">
<p class="notetxt"><i>[38]</i> মল্লিকাদেবী ছিলেন কোশলরাজ প্রসেনজিৎ-এর প্রধান রাণী। তিনি ছিলেন কোশলের প্রধান বাগানমালীর সুদর্শনা ও গুণবতী কন্যা।</p></div>
<div class="ftn" id="ftn39">
<p class="notetxt"><i>[39]</i> পাটলিপুত্র মগধরাজ্যের অন্তর্গত ছিলেন এবং এর অবস্থান ছিল আধুনিক পাটনার সন্নিকটে। বুদ্ধ তার পরিনির্বাণের পূর্বে এখানে এসেছিলেন। ইহা ছিল পাটলিগ্রাম নামে সুপরিচিত কেবল একটিমাত্র গ্রাম।</p></div>
<div class="ftn" id="ftn40">
<p class="notetxt"><i>[40]</i> কুক্কট আরামে, ইহা পাটলিপুত্রের অন্তর্গত কানন। বহুপূর্ব হতে ইহা ভিক্ষুদের আবাসস্থলরূপে ব্যবহৃত হয়ে আসছিল। মহাবর্গে উল্লেখ আছে : নিলবাসি, সানবাসি গোপাক, ভৃগু, ফলিকসণ্ড প্রমুখ স্থবিরগণ এই স্থানে বাস করতেন।</p></div>
<div class="ftn" id="ftn41">
<p class="notetxt"><i>[41]</i> মুণ্ডরাজা : ইনি ছিলেন মগধের রাজা অজাতশত্রুর প্রপৌত্র এবং অনুরুদ্ধের পুত্র। ইনি নিজ পিতা অনুরুদ্ধকে হত্যা করে সিংহাসনে আসেন। কিন্তু পরিণতিতে নিজ পুত্র নাগদাসক কর্তৃক হত হন।</p></div>
<div class="ftn" id="ftn42">
<p class="notetxt"><i>[42]</i> ‘উঞ্ছবৃত্তি’ বলতে পিণ্ডচারণকে বুঝানো হয়েছে। (অর্থকথা)।</p></div>
<div class="ftn" id="ftn43">
<p class="notetxt"><i>[43]</i> ‘সেই বিষয়’ বলতে পূর্বে উল্লিখিত ‘আমি জরা ধর্মশীল’ ইত্যাদি নির্দেশ করছে।</p></div>
<div class="ftn" id="ftn44">
<p class="notetxt"><i>[44]</i> লোকোত্তরমার্গ।</p></div>
<div class="ftn" id="ftn45">
<p class="notetxt"><i>[45]</i> এই বায়ু ছুরি, কাঁচি প্রভৃতি শস্ত্র দ্বারা কাটার ন্যায় দেহে বিদ্ধ করতে থাকে।</p></div>
<div class="ftn" id="ftn46">
<p class="notetxt"><i>[46]</i> ‘কৃতকর্মা’ বলতে চুরি করে ফিরে আসা এবং ‘অকৃতকর্মা’ বলতে চুরি করে নাই এরূপ অর্থই অভিপ্রেত।</p></div>
<div class="ftn" id="ftn47">
<p class="notetxt"><i>[47]</i> কৌশাম্বী : বত্&zwnj;স বা বংসস এর অন্তর্গত নগর। বুদ্ধের জীবদ্দশায় এর রাজা ছিলেন পরন্তপ এবং পরবর্তীকালে তার অবসরের পর পুত্র উদেনের রাজ্যাভিষেক হয়।</p></div>
<div class="ftn" id="ftn48">
<p class="notetxt"><i>[48]</i> ঘোষিত আরামে, কৌশাম্বীর অন্তর্গত ভিক্ষু নিবাস। ইহা ঘোষিত (বা ঘোষক) নামক ব্যাক্তি কর্তৃক বুদ্ধ প্রমুখ ভিক্ষুসংঘের অবস্থানের নিমিত্তে প্রদত্ত হয়েছিল। বুদ্ধ কৌশাম্বীতে আগমন করলে এই আরামে প্রায় অবস্থান করতেন। বিনয় ও ধর্মধর খেতাবী দুজন সশিষ্য ভিক্ষুদের মধ্যে কলহ উৎপন্ন হলে বুদ্ধ সেখান হতে পারিলেয়্য বনে প্রস্থান করেন। বিস্তারিত ধর্মপদ অর্থকথার যমক বর্গে দ্রষ্টব্য।</p></div>
<div class="ftn" id="ftn49">
<p class="notetxt"><i>[49]</i> মহামৌদ্গল্লায়ন : ইনি ছিলেন বুদ্ধের দ্বিতীয় অগ্রশ্রাবক ও মহাঋদ্ধিশালী। রাজগৃহের নিকটস্থ কোলিত গ্রামে ইনি জন্মগ্রহণ করেন। একই দিবসে অপর প্রথম অগ্রশ্রাবক সারিপুত্রও জন্মগ্রহণ করেন। (এরা উভয়েই বুদ্ধ হতে বয়সে বড় ছিলেন) মৌদ্গল্লায়ন-এর গৃহী নাম কোলিত, মাতার নাম মোগ্গলী (মৌগ্গলানী) এবং তার পিতা ছিলেন গ্রামপ্রধান।</p></div>
<div class="ftn" id="ftn50">
<p class="notetxt"><i>[50]</i> আনন্দ : বুদ্ধের মহাশ্রাবকদের একজন। তিনি বুদ্ধের সাথে গভীরভাবে সম্পৃক্ত এবং আত্মীয়তার দিক হতে বুদ্ধের কাকাতো ভাই হতেন। তিনি তুষিত স্বর্গলোক হতে ধরাধামে জন্ম নেন বুদ্ধের জন্মদিবসেই। রাজা শুদ্ধোধনের ভ্রাতা অমিতোধন শাক্য ছিলেন আনন্দ ভন্তের পিতা। মহানাম ও অনুরুদ্ধ হলেন তার ভাই (সম্ভবত সৎভাই)। আনন্দ অন্যান্য শাক্য যুবরাজদের সাথে বুদ্ধশাসনে প্রবিষ্ট হন; যথা : ভদ্দিয়, অনুরুদ্ধ, ভৃগু, কিম্বিল ও দেবদত্ত। স্বয়ং বুদ্ধ তাকে প্রব্রজিত করেন এবং তার উপাধ্যায় হন বেলট্ঠশীষ।</p></div>
<div class="ftn" id="ftn51">
<p class="notetxt"><i>[51]</i> অন্ধকবিন্দ : মগধের অন্তর্গত গ্রাম। ইহা রাজগৃহ হতে ৩ গবুত দূরে অবস্থিত। রাজগৃহ এবং এই অন্ধকবিন্দ গ্রামের মধ্যে গৃধ্রকূট পর্বত হতে উৎপন্ন সপ্পিনী নামক নদী ছিল।</p></div>
<div class="ftn" id="ftn52">
<p class="notetxt"><i>[52]</i> চারি স্মৃতিপ্রস্থান; যথা : কায়ানুদর্শন, বেদনানুদর্শন, চিত্তানুদর্শন এবং ধর্মানুদর্শন। এই চতুর্বিধ স্মৃতিপ্রস্থান নিয়ে দেশিত সূত্রটি দীর্ঘনিকায়ের অন্তর্গত মহাবর্গে ধৃত হয়েছে।</p></div>
<div class="ftn" id="ftn53">
<p class="notetxt"><i>[53]</i> সারন্দদ চৈত্য : বুদ্ধপূর্ব যুগে এই চৈত্যটি বৈশালিতে পূজার নিমিত্তে তৈরি করা হয়েছিল। ইহা উৎসর্গীত হয় সারন্দদ নামক যক্ষকে উদ্দেশ্য করে। কিন্তু পরে ইহার পাশে বুদ্ধ ও সংঘের জন্য বিহার নির্মিত হয়েছিল। D.ii.75,102; Ud.vi.1; DA.ii.521; Ud A.323; AA.ii.701.</p></div>
<div class="ftn" id="ftn54">
<p class="notetxt"><i>[54]</i> সাকেত : ইহা কোশলরাজ্যের অন্তর্গত এক নগরী। বুদ্ধের সময়ে ভারতে ছয়টি সুপ্রসিদ্ধ নগরীর মধ্যে এইটি অন্যতম। অন্য পাঁচটি নগরী হচ্ছে চম্পা, রাজগৃহ, শ্রাবস্তী, কৌশাম্বী ও বারাণসী। সম্ভবত ইহা কোশলরাজ্যের প্রাচীন রাজধানী ছিল। নন্দিয় মিগ জাতকে (জাতক, তৃতীয় খণ্ড, ২৭০ পৃষ্ঠায়) উল্লেখ আছে।</p></div>
<div class="ftn" id="ftn55">
<p class="notetxt"><i>[55]</i> ত্রিকণ্টকী বন-সাকেতের অন্তর্গত কুঞ্জবন। প্রকৃতপক্ষে কণ্টকী বনের সাথে এই বনের পার্থক্য নাই। এই দুইটি বনই অভিন্ন।</p></div>
<div class="ftn" id="ftn56">
<p class="notetxt"><i>[56]</i> উদায়ী : উদায়ী নামধারী আরও কয়েকজন স্থবির ভিক্ষু রয়েছেন। অর্থকথাও এই বিষয়ে নিশ্চুপ।</p></div>
<div class="ftn" id="ftn57">
<p class="notetxt"><i>[57]</i> উপবান-ইনি শ্রাবস্তির অত্যন্ত ধনাঢ্য ব্রাহ্মণ পরিবার হতে প্রব্রজিত হন। জেতবন আরামে বুদ্ধের মহনীয়তা দর্শন করেই ইনি সংঘে প্রবিষ্ট হন। এবং অচিরেই ষড়ভিজ্ঞাসহ অর্হত্ত্বফল লাভ করেন। কুশীনারায় পরিনির্বাণ মঞ্চে শায়িত বুদ্ধকে পাখা করার সময় তাঁর শক্তিমত্তার কারণে অন্তিম দর্শনে আগত দেবগণ বুদ্ধকে দেখতে পারছিলেন না। পরে অবশ্য বুদ্ধ তাকে স্থান পরিবর্তনের নির্দেশ দেন (দীর্ঘনিকায়, মহাবর্গ, পরিনির্বাণ সূত্র)।</p></div>
<div class="ftn" id="ftn58">
<p class="notetxt"><i>[58]</i> ভদ্দজি : ইনি ভদ্রিয়ার জনৈক শ্রেষ্ঠীপুত্র ছিলেন। বুদ্ধের নিকট ধর্মকথা শ্রবণ করে ইনি অর্হত্ত্বফল লাভ করেন।</p></div>
<div class="ftn" id="ftn59">
<p class="notetxt"><i>[59]</i> মূল বইয়ের মধ্যে আছে ‘কিমঙ্গং পন মযন্তি’! কিন্তু অর্থকথায় ‘কিমঙ্গং পন ন মযন্তি’ আছে। যা পূর্বাপর সামঞ্জস্যপূর্ণ বিধায় তদনুরূপে বঙ্গানুবাদ করা হয়েছে।</p></div>
<div class="ftn" id="ftn60">
<p class="notetxt"><i>[60]</i> পাংশুকুলিক : ‘পাংশু’ শব্দের অর্থ কুৎসিত, বিরূপতা বুঝায়। ‘পাংশুকুল’ অর্থে যে স্থানে কুৎসিত, অপ্রয়োজনীয়, পরিত্যাজ্য দ্রব্যসামগ্রী ফেলে দেয়া হয়, সে-স্থানই পাংশুকুল। সেই পরিত্যক্ত আবর্জনাস্তূপ হতে সংগৃহীত বস্ত্রখণ্ড দ্বারা অল্পেচ্ছুতাদি শীল-প্রতিপদা পরিপূরণ ইচ্ছায় চীবর তৈরি করে ব্যবহারকারী ভিক্ষুকে বলা হয় পাংশুকুলিক।</p></div>
<div class="ftn" id="ftn61">
<p class="notetxt"><i>[61]</i> শয়ন করে না বা বসে থাকে এরূপ। শয্যাগ্রহণ পরিহারপূর্বক দাঁড়ান, গমন ও উপবেশন এই তিন ইর্যাপথে (অবস্থায়) দিবা-রাত্র অতিবাহিতকারীকে নৈশর্যিক বলে। ‘পৃষ্ঠ স্পর্শ করে শয়ন করব না’ এরূপ দৃঢ়প্রতিজ্ঞ হয়ে শীল-প্রতিপদা পূরণের ব্রতকে নৈশর্যিক ধুতাঙ্গ বলা হয়।</p></div>
<div class="ftn" id="ftn62">
<p class="notetxt"><i>[62]</i> যথাসন্থতিক : যা বিস্তৃত (সংস্তৃত) তাহাই যথাসন্থতিক বা বিছানো। ‘ইহাই তোমার প্রাপ্য’ এরূপ সন্তোষভাব। প্রথম দর্শনে যে শয়নাসনের প্রতি জাগ্রত করে সেই ভিক্ষুকে যথাসন্থতিক ধুতাঙ্গধারী বলে।</p></div>
<div class="ftn" id="ftn63">
<p class="notetxt"><i>[63]</i> ‘একাসনিক’ বলতে একমাত্র আসনে উপবেশনকারী বুঝায়। কিন্তু, এখানে ভোজনের উদ্দেশ্যে দিনে একবার মাত্র আসন গ্রহণকারী বুঝানো হচ্ছে। যে ভিক্ষু সংকল্পবদ্ধ হন-‘আমি নানাসনে বারংবার ভোজন গ্রহণ ত্যাগ করলাম এবং একাসনে ভোজন সমাপ্তি ব্রত গ্রহণ করলাম।’ এই বাক্য পালনকারীকে একাসনিক ধুতাঙ্গধারী বলে।</p></div>
<div class="ftn" id="ftn64">
<p class="notetxt"><i>[64]</i> খলুপশ্চাৎভত্তিক-সীংহলী পুরাতন অট্&zwnj;ঠকথামতে, ‘খলু’ হলো এক জাতীয় পাখির নাম। এই পাখির মুখ হতে যদি কোনো ফল পড়ে যায় সেদিন আর কোনো ফল সে ভক্ষণ করে না। ইহাই পাখির স্বভাব। পাখির এই সংযম স্বভাব ধুতাঙ্গ অনুশীলনকারীর জীবনেও প্রতিষ্ঠা প্রয়াসের কারণে ধুতাঙ্গটির নামকরণ হয়েছে ‘খলুপশ্চাৎভত্তিক ধুতাঙ্গ।’ এই ধুতাঙ্গধারীকে তাই খলুপশ্চাৎভত্তিক বলা হয়। খলু এখানে ‘না’ বা নিষেধ অর্থে নিপাত পদরূপে খাদ্য প্রত্যাখ্যানের অর্থ প্রকাশ করছে। ‘ভত্তং’ অর্থ ভাত। ‘পচ্চাভত্তং’ অর্থ পরবর্তী আহার। অর্থাৎ যেই আহার পরে লাভ হয় তা প্রত্যাখ্যানের মাধ্যমে বুঝানো হয় যে, তিনি পূর্বে যা গ্রহণ করেছেন তাতেই সন্তুষ্ট, পুনঃ গ্রহণের প্রয়োজন নাই। কিন্তু, ‘পশ্চাৎভত্তিক’ অর্থে পরে ভোজনকারী। এখানে শব্দটির পূর্বে ‘খলু’ শব্দটি যুক্ত করে পরের শব্দকে বিপরীতার্থক করা হয়েছে। অর্থাৎ না-পশ্চাৎভত্তিক হয়ে গেছে।</p></div>
<div class="ftn" id="ftn65">
<p class="notetxt"><i>[65]</i> দ্রোণ ব্রাহ্মণ-ইনি বুদ্ধের সাথে প্রথম সাক্ষাৎ পান উক্কট্&zwnj;ঠা ও সেতব্যা-এর মধ্যবর্তী রাস্তায়। তিনি বুদ্ধের পাদচিহ্ন দেখে বুদ্ধকে অনুসরণ করেন এবং বুদ্ধ কোনো এক বৃক্ষমূলে উপবেশন করলে, বিবিধ প্রশ্ন জিজ্ঞাসা করেন। বুদ্ধও সর্বজ্ঞতা জ্ঞানবলে প্রশ্নগুলোর উত্তর দেন (অঙ্গুত্তরনিকায় ২য় খণ্ড)। অর্থকথামতে, দ্রোণ ব্রাহ্মণ হচ্ছে মহতী পরিষদের শিক্ষক। বুদ্ধের সেতব্যাতে পর্যটনকালে কোনো কার্যোপলক্ষে দ্রোণ ব্রাহ্মণও সেখানে গমন করেন। বুদ্ধের দেশনা অবসানে দ্রোণ ব্রাহ্মণ অনাগামীফলে অধিষ্ঠিত হন এবং বারো হাজার শব্দসমন্বিত বুদ্ধস্তুতিমূলক গাথা আবৃত্তি করেন। এই গাথা ‘দোণ গজ্জিত’ নামে পরিচিত। দ্রোণ ব্রাহ্মণই বুদ্ধের পরিনির্বাণের পর ধাতু নিয়ে সৃষ্ট জটিলতা সুসমাধাপূর্বক আট ভাগে ভাগ করে দিয়েছিলেন (দীর্ঘনিকায় মহাবর্গ, মহাপরিনির্বাণ সূত্র)।</p></div>
<div class="ftn" id="ftn66">
<p class="notetxt"><i>[66]</i> ‘জল ঢেলে’ (অর্থকথায় পরিচ্চত্তং) বলতে ব্রাহ্মণীর হস্তে জল ঢেলে দেয়ার পর ব্রাহ্মণীর অভিভাবকেরা তাকে ব্রাহ্মণের হাতে অর্পণ করে। কন্যা সমপ্রদানের এই প্রথা বর্তমানে শ্রীলংকায়ও দেখা যায়। (E.M. HARE-Gi Note n‡Z)</p></div>
<div class="ftn" id="ftn67">
<p class="notetxt"><i>[67]</i> মূলপালিতে ‘পুক্কুসিং’ (ঝাড়-দারনি) আছে। ইংরেজিতে ভুলক্রমে শব্দটির অর্থ করা হয়েছে Aboriginal (আদিবাসী)। ইংরেজি অনুবাদ পৃ. নং ১৬৬, iii খণ্ড By E.M. HARE.</p></div>
<div class="ftn" id="ftn68">
<p class="notetxt"><i>[68]</i> সঙ্গারব ব্রাহ্মণ : মধ্যমনিকায় ২য় খণ্ডের সঙ্গারব সূত্রটি উক্ত ব্রাহ্মণের নামানুসারে ধৃত হয়েছে (২/৫/১০) [পৃ. ৩২৭; অনুবাদক : স্থবির ধর্মাধার]। সূত্রটিতে সঙ্গারব ব্রাহ্মণকে বুদ্ধের উপাসকত্ব গ্রহণ করতে দেখা যায়। ইনি মণ্ডল কল্পের তরুণ পণ্ডিত ব্রাহ্মণ ছিলেন। পঞ্চম ইতিহাস ও চতুর্থ নির্ঘণ্ট-কেটুভ-অক্ষর-প্রভেদসহ ত্রিবেদে পারদর্শী, পদজ্ঞ, ব্যাকরণ, লোকায়ত তথা মহাপুরুষ শাস্ত্রে সুনিপুণ ছিলেন এই ব্রাহ্মণ। কোনো কোনো গ্রন্থে মণ্ডল কল্পের অন্যান্য নামও দৃষ্ট হয়; যথা : চঞ্চলি কল্প, চণ্ডল কল্প, পচ্চল কল্প প্রভৃতি। Dictionary of Pali proper ids -এ মললশেখর ‘চণ্ডল কল্প’ শব্দটিই গ্রহণ করেছেন।</p></div>
<div class="ftn" id="ftn69">
<p class="notetxt"><i>[69]</i> কারণপালী : অর্থকথামতে এই ব্রাহ্মণের প্রকৃত নাম পাল বা পালী; কিন্তু বিভিন্ন গৃহপ্রধানদের কার্য তদারক করতেন বিধায় ‘কারণপালী’ নামেই পরিচিতি লাভ করেন।</p></div>
<div class="ftn" id="ftn70">
<p class="notetxt"><i>[70]</i> মৃতদেহ পচে যাওয়ার কিংবা ক্ষয় পাওয়ার জন্য যেখানে ফেলে দেয়া হয়।</p></div>
<div class="ftn" id="ftn71">
<p class="notetxt"><i>[71]</i> পূর্বভাগ আবৃত সন্ন্যাসী।</p></div>
<div class="ftn" id="ftn72">
<p class="notetxt"><i>[72]</i> তীর্থিয়।</p></div>
<div class="ftn" id="ftn73">
<p class="notetxt"><i>[73]</i> দেবধর্ম পালনকারী।</p></div></div>
<div end="ed" class="end"></div>`

document.getElementById('loaddata').innerHTML = mulabn_2_4_5 
searchhelper()
bookhelper()
var chapterhelper = document.createElement('script')
chapterhelper.src = `chaptertoggle.js`
loaddata.appendChild(chapterhelper)