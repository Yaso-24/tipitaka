var mulabn_2_3_4 = `
<div id="table_main">
<div id="table_name">সূচিপত্র</div></div>
<p class="namo">॥ সেই ভগবান অর্হৎ সম্যকসম্বুদ্ধকে বন্দনা ॥</p>
<p class="centered">সূত্রপিটকে সংযুক্তনিকায়</p>
<p class="bookname">ষড়ায়তন-বর্গ</p>
<p class="author">অনুবাদক : ভদন্ত জ্ঞানেন্দ্রিয় ভিক্ষু</p>
<h1 class="chapter">১. ষড়ায়তন-সংযুক্ত<span class="ftnRef">[1]</span></h1>
<div class="chaptxt">
<h2 class="title">১. অনিত্য বর্গ</h2>
<h3 class="subhead">১. আধ্যাত্মিক<span class="ftnRef">[2]</span> অনিত্য সূত্র</h3>
<p class="bodytext">১.১. আমি এরূপ শুনেছি।<span class="ftnRef">[3]</span> এক সময়<span class="ftnRef">[4]</span> ভগবান শ্রাবস্তীর<span class="ftnRef">[5]</span> জেতবনে<span class="ftnRef">[6]</span> অনাথপিণ্ডিকের বিহারে অবস্থান করছিলেন। সেই সময় ভগবান ভিক্ষুগণকে আহ্বান করলেন :</p>
<p class="bodytext">‘হে ভিক্ষুগণ,’ ‘হ্যাঁ ভদন্ত’ বলে ভিক্ষুগণ উত্তর প্রদান করলেন। ভগবান এরূপ বললেন :</p>
<p class="bodytext">২. “হে ভিক্ষুগণ, চক্ষু<span class="ftnRef">[7]</span> অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই; তা আমার আত্মা নয়’। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৩. শ্রোত্র অনিত্য। যা অনিত্য তা দুঃখ; যা দুঃখ তা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৪. ঘ্রাণ অনিত্য। যা অনিত্য তা দুঃখ; যা দুঃখ তা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৫. জিহ্বা অনিত্য। যা অনিত্য তা দুঃখ; যা দুঃখ তা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৬. কায় অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৭. মন অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।”</p>
<p class="bodytext">৮. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">প্রথম সূত্র সমাপ্ত।</p>
<h3 class="subhead">২. আধ্যাত্মিক দুঃখ সূত্র</h3>
<p class="bodytext">২.১. “হে ভিক্ষুগণ, চক্ষু দুঃখ। যা দুঃখ তা অনাত্ম; যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">২. শ্রোত্র দুঃখ। যা দুঃখ তা অনাত্ম; যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৩. ঘ্রাণ দুঃখ। যা দুঃখ তা অনাত্ম, যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৪. জিহ্বা দুঃখ। যা দুঃখ তা অনাত্ম; যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৫. কায় দুঃখ। যা দুঃখ তা অনাত্ম; যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৬. মন দুঃখ। যা দুঃখ তা অনাত্ম; যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. আধ্যাত্মিক অনাত্ম সূত্র</h3>
<p class="bodytext">৩.১. “হে ভিক্ষুগণ, চক্ষু অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">২. শ্রোত্র অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৩. ঘ্রাণ অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৪. জিহ্বা অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৫. কায় অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৬. মন অনাত্ম। যা অনাত্ম তা আমার নয়, তা আমি নই; তা আমার আত্মা নয়। এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদ প্রাপ্ত হন, জিহ্বায় নির্বেদ প্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই’।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. বাহ্যিক অনিত্য সূত্র</h3>
<p class="bodytext">৪.১. “হে ভিক্ষুগণ, রূপ অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত। </p>
<p class="bodytext">২. শব্দ অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত। </p>
<p class="bodytext">৩. গন্ধ অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত। </p>
<p class="bodytext">৪. রস অনিত্য। যা অনিত্য তা দুঃখ; যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত। </p>
<p class="bodytext">৫. স্প্রষ্টব্য অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত। </p>
<p class="bodytext">৬. ধর্ম<span class="ftnRef">[8]</span> অনিত্য। যা অনিত্য তা দুঃখ, যা দুঃখ তা অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।” </p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. বাহ্যিক দুঃখ সূত্র</h3>
<p class="bodytext">৫.১. “হে ভিক্ষুগণ, রূপ দুঃখ। যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’, এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">২. শব্দ দুঃখ। যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৩. গন্ধ দুঃখ। যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৪. রস দুঃখ। যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।</p>
<p class="bodytext">৫. স্প্রষ্টব্য দুঃখ। যা দুঃখ তা অনাত্ম, যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৬. ধর্ম দুঃখ। যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন ও ধর্মের প্রতি নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অপর কর্তব্য নেই’।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. বাহ্যিক অনাত্ম সূত্র</h3>
<p class="bodytext">৬.১. “হে ভিক্ষুগণ, রূপ অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">২.শব্দ অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৩. গন্ধ অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৪. রস অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৫.স্প্রষ্টব্য অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে বিষয়টি সম্যক প্রজ্ঞার দ্বারা যথাযথভাবে দর্শন করা উচিত।</p>
<p class="bodytext">৬.ধর্ম অনাত্ম। যা অনাত্ম ‘তা আমার নয়, তা আমি নই, তা আমার আত্মা নয়’ এভাবে সম্যক প্রজ্ঞার দ্বারা বিষয়টি যথাযথভাবে দর্শন করা উচিত।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন ও ধর্মের প্রতি নির্বেদ প্রাপ্ত হন, নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ এই জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অপর কর্তব্য নেই’।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. আধ্যাত্মিক অনিত্য অতীত-অনাগত সূত্র</h3>
<p class="bodytext">৭.১ “হে ভিক্ষুগণ, অতীত-অনাগত উভয় চক্ষুই অনিত্য, বর্তমান চক্ষুর কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত চক্ষুর প্রতি নিরপেক্ষ হন; অনাগত চক্ষুকে অভিনন্দন করেন না; বর্তমান চক্ষুর প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শ্রোত্রই অনিত্য; বর্তমান শ্রোত্রের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত শ্রোত্রের প্রতি নিরপেক্ষ হন, অনাগত শ্রোত্রকে অভিনন্দন করেন না; বর্তমান শ্রোত্রের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় ঘ্রাণই অনিত্য; বর্তমান ঘ্রাণের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত ঘ্রাণের প্রতি নিরপেক্ষ হন, অনাগত ঘ্রাণকে অভিনন্দন করেন না; বর্তমান ঘ্রাণের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় জিহ্বাই অনিত্য; বর্তমান জিহ্বার কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত জিহ্বার প্রতি নিরপেক্ষ হন, অনাগত জিহ্বাকে অভিনন্দন করেন না; বর্তমান জিহ্বার প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫. হে ভিক্ষুগণ, অতীত-অনাগত উভয় কায়ই অনিত্য; বর্তমান কায়ের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত কায়ের প্রতি নিরপেক্ষ হন, অনাগত কায়কে অভিনন্দন করেন না; বর্তমান কায়ের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬. হে ভিক্ষুগণ, অতীত-অনাগত উভয় মনই অনিত্য; বর্তমান মনের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত মনের প্রতি নিরপেক্ষ হন, অনাগত মনকে অভিনন্দন করেন না; বর্তমান মনের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. আধ্যাত্মিক দুঃখ অতীত-অনাগত সূত্র</h3>
<p class="bodytext">৮.১. “হে ভিক্ষুগণ, অতীত-অনাগত উভয় চক্ষুই দুঃখ; বর্তমান চক্ষুর কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত চক্ষুর প্রতি নিরপেক্ষ হন, অনাগত চক্ষুকে অভিনন্দন করেন না; বর্তমান চক্ষুর প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শ্রোত্রই দুঃখ, বর্তমান শ্রোত্রের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত শ্রোত্রের প্রতি নিরপেক্ষ হন, অনাগত শ্রোত্রকে অভিনন্দন করেন না; বর্তমান শ্রোত্রের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় ঘ্রাণই দুঃখ; বর্তমান ঘ্রাণের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত ঘ্রাণের প্রতি নিরপেক্ষ হন, অনাগত ঘ্রাণকে অভিনন্দন করেন না; বর্তমান ঘ্রাণের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় জিহ্বাই দুঃখ; বর্তমান জিহ্বার কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত জিহ্বার প্রতি নিরপেক্ষ হন, অনাগত জিহ্বাকে অভিনন্দন করেন না; বর্তমান জিহ্বার প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫. হে ভিক্ষুগণ, অতীত-অনাগত উভয় কায়ই দুঃখ, বর্তমান কায়ের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত কায়ের প্রতি নিরপেক্ষ হন, অনাগত কায়কে অভিনন্দন করেন না; বর্তমান কায়ের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬. হে ভিক্ষুগণ, অতীত-অনাগত উভয় মনই দুঃখ, বর্তমান মনের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত মনের প্রতি নিরপেক্ষ হন, অনাগত মনকে অভিনন্দন করেন না; বর্তমান মনের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. আধ্যাত্মিক অনাত্ম অতীত-অনাগত সূত্র</h3>
<p class="bodytext">৯.১. “হে ভিক্ষুগণ, অতীত-অনাগত উভয় চক্ষুই অনাত্ম, বর্তমান চক্ষুর কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত চক্ষুর প্রতি নিরপেক্ষ হন, অনাগত চক্ষুকে অভিনন্দন করেন না; বর্তমান চক্ষুর প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শ্রোত্রই অনাত্ম; বর্তমান শ্রোত্রের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত শ্রোত্রের প্রতি নিরপেক্ষ হন, অনাগত শ্রোত্রকে অভিনন্দন করেন না; বর্তমান শ্রোত্রের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় ঘ্রাণই অনাত্ম; বর্তমান ঘ্রাণের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত ঘ্রাণের প্রতি নিরপেক্ষ হন, অনাগত ঘ্রাণকে অভিনন্দন করেন না; বর্তমান ঘ্রাণের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় জিহ্বাই অনাত্ম; বর্তমান জিহ্বার কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত জিহ্বার প্রতি নিরপেক্ষ হন, অনাগত জিহ্বাকে অভিনন্দন করেন না; বর্তমান জিহ্বার প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫. হে ভিক্ষুগণ, অতীত-অনাগত উভয় কায়ই অনাত্ম; বর্তমান কায়ের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত কায়ের প্রতি নিরপেক্ষ হন, অনাগত কায়কে অভিনন্দন করেন না; বর্তমান কায়ের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬. হে ভিক্ষুগণ, অতীত-অনাগত উভয় মনই অনাত্ম; বর্তমান মনের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত মনের প্রতি নিরপেক্ষ হন, অনাগত মনকে অভিনন্দন করেন না; বর্তমান মনের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">নবম সূত্র সমাপ্ত।</p>
<h3 class="subhead">১০. বাহ্যিক অনিত্য অতীত-অনাগত সূত্র</h3>
<p class="bodytext">১০.১.হে ভিক্ষুগণ, অতীত-অনাগত উভয় রূপই অনিত্য; বর্তমান রূপের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রূপের প্রতি নিরপেক্ষ হন, অনাগত রূপকে অভিনন্দন করেন না; বর্তমান রূপের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শব্দই অনিত্য; বর্তমান শব্দের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত শব্দের প্রতি নিরপেক্ষ হন, অনাগত শব্দকে অভিনন্দন করেন না; বর্তমান শব্দের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় গন্ধই অনিত্য; বর্তমান গন্ধের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত গন্ধের প্রতি নিরপেক্ষ হন, অনাগত গন্ধকে অভিন্দন করেন না, বর্তমান গন্ধের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় রসই অনিত্য; বর্তমান রসের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রসের প্রতি নিরপেক্ষ হন, অনাগত রসকে অভিনন্দন করেন না; বর্তমান রসের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫. হে ভিক্ষুগণ, অতীত-অনাগত উভয় স্প্রষ্টব্যই অনিত্য; বর্তমান স্প্রষ্টব্যের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত স্প্রষ্টব্যের প্রতি নিরপেক্ষ হন, অনাগত স্প্রষ্টব্যকে অভিনন্দন করেন না; বর্তমান স্প্রষ্টব্যের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬. হে ভিক্ষুগণ, অতীত-অনাগত উভয় ধর্মই অনিত্য; বর্তমান ধর্মের কথাই বা কী! হে ভিক্ষুগণ, শ্রুতবান আর্যশ্রাবকটি বিষয়টি এরূপে দর্শন করে অতীত ধর্মের প্রতি নিরপেক্ষ হন, অনাগত ধর্মকে অভিনন্দন করেন না; বর্তমান ধর্মের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">দশম সূত্র সমাপ্ত।</p>
<h3 class="subhead">১১. বাহ্যিক দুঃখ অতীত-অনাগত সূত্র</h3>
<p class="bodytext">১১.১. “হে ভিক্ষুগণ, অতীত-অনাগত উভয় রূপই দুঃখ, বর্তমান রূপের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রূপের প্রতি নিরপেক্ষ হন, অনাগত রূপকে অভিনন্দন করেন না; বর্তমান রূপের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শব্দই দুঃখ; বর্তমান শব্দের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত শব্দের প্রতি নিরপেক্ষ হন, অনাগত শব্দকে অভিনন্দন করেন না; বর্তমান শব্দের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় গন্ধই দুঃখ, বর্তমান গন্ধের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত গন্ধের প্রতি নিরপেক্ষ হন, অনাগত গন্ধকে অভিনন্দন করেন না; বর্তমান গন্ধের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় রসই দুঃখ, বর্তমান রসের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রসের প্রতি নিরপেক্ষ হন, অনাগত রসকে অভিনন্দন করেন না; বর্তমান রসের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫.হে ভিক্ষুগণ, অতীত-অনাগত উভয় স্প্রষ্টব্যই দুঃখ; বর্তমান স্প্রষ্টব্যের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত স্প্রষ্টব্যের প্রতি নিরপেক্ষ হন, অনাগত স্প্রষ্টব্যকে অভিনন্দন করেন না; বর্তমান স্প্রষ্টব্যের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬.হে ভিক্ষুগণ, অতীত-অনাগত উভয় ধর্মই দুঃখ, বর্তমান ধর্মের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে অতীত ধর্মের প্রতি নিরপেক্ষ হন, অনাগত ধর্মকে অভিনন্দন করেন না; বর্তমান ধর্মের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">একাদশতম সূত্র সমাপ্ত।</p>
<h3 class="subhead">১২. বাহ্যিক অনাত্ম অতীত-অনাগত সূত্র</h3>
<p class="bodytext">১২.১. “হে ভিক্ষুগণ, অতীত-অনাগত উভয় রূপই অনাত্ম; বর্তমান রূপের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রূপের প্রতি নিরপেক্ষ হন, অনাগত রূপকে অভিনন্দন করেন না; বর্তমান রূপের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">২. হে ভিক্ষুগণ, অতীত-অনাগত উভয় শব্দই অনাত্ম; বর্তমান শব্দের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত শব্দের প্রতি নিরপেক্ষ হন, অনাগত শব্দকে অভিনন্দন করেন না; বর্তমান শব্দের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৩. হে ভিক্ষুগণ, অতীত-অনাগত উভয় গন্ধই অনাত্ম; বর্তমান গন্ধের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত গন্ধের প্রতি নিরপেক্ষ হন, অনাগত গন্ধকে অভিনন্দন করেন না; বর্তমান গন্ধের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৪. হে ভিক্ষুগণ, অতীত-অনাগত উভয় রসই অনাত্ম; বর্তমান রসের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত রসের প্রতি নিরপেক্ষ হন, অনাগত রসকে অভিনন্দন করেন না; বর্তমান রসের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৫. হে ভিক্ষুগণ, অতীত-অনাগত উভয় স্প্রষ্টব্যই অনাত্ম; বর্তমান স্প্রষ্টব্যের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত স্প্রষ্টব্যের প্রতি নিরপেক্ষ হন, অনাগত স্প্রষ্টব্যকে অভিনন্দন করেন না; বর্তমান স্প্রষ্টব্যের প্রতি নির্বেদ, বিরাগ ও নিরোধের জন্য প্রতিপন্ন হন।</p>
<p class="bodytext">৬. হে ভিক্ষুগণ, অতীত-অনাগত উভয় ধর্মই অনাত্ম; বর্তমান ধর্মের কথাই বা কী! হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে অতীত ধর্মের প্রতি নিরপেক্ষ হন, অনাগত ধর্মকে অভিনন্দন করেন না; বর্তমান ধর্মের প্রতি নির্বেদ, বিরাগ ও নিরোধের জন্য প্রতিপন্ন হন।”</p>
<p class="centered">দ্বাদশতম সূত্র সমাপ্ত।</p>
<p class="bodytext">অনিত্যবর্গ প্রথম সমাপ্ত।</p>
<p class="bodytext">স্মারক গাথা :</p>
<p class="gatha">অনিত্য, দুঃখ, অনাত্ম এই তিন আধ্যাত্মিক বাহ্যিক ভেদে হয়;</p>
<p class="gatha">সেই অনিত্য তিনে উক্ত, তা ও আধ্যাত্মিক বাহ্যিক ভেদে হয়।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">২. যমক বর্গ</h2>
<h3 class="subhead">১. প্রথম পূর্বে সম্বুদ্ধ সূত্র</h3>
<p class="bodytext">১৩.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত বিহারে। সেখানে ভগবান ভিক্ষুগণকে আহ্বান করলেন, ‘হে ভিক্ষুগণ’, ‘হ্যাঁ ভদন্ত’ বলে ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন : </p>
<p class="bodytext">২. “হে ভিক্ষুগণ, সম্বোধি লাভের পূর্বে অনভিসম্বুদ্ধ ও বোধিসত্ত্ব অবস্থায় আমার মনে এ প্রশ্নের উদয় হয়েছিল, ‘চক্ষুর আস্বাদ কী, দোষ কী, নিঃসরণই বা (মুক্তি) কী? শ্রোত্রের আস্বাদ কী, দোষ কী, নিঃসরণই বা কী? ঘ্রাণের আস্বাদ কী, দোষ কী, নিঃসরণই বা কী? জিহ্বার আস্বাদ কী, দোষ কী, নিঃসরণই বা কী? কায়ের আস্বাদ কী, দোষ কী? নিঃসরণই বা কী? মনের আস্বাদ কী, দোষ কী, নিঃসরণই বা কী?’”</p>
<p class="bodytext">৩. “হে ভিক্ষুগণ, তখন আমার যথাযথ মনস্কারে প্রজ্ঞার উদয় হলো : চক্ষু হেতু যে সুখ-সৌমনস্য উৎপন্ন হয়, তাই চক্ষুর আস্বাদ। চক্ষু যে অনিত্য, দুঃখ, বিপরিণামধর্মী (পরিবর্তনশীল); তা চক্ষুর দোষ। চক্ষুর প্রতি যে ছন্দরাগ (অনুরাগ)দমন, ছন্দরাগ পরিহার, তা চক্ষুর নিঃসরণ (মুক্তি)। শ্রোত্র হেতু যে সুখ-সৌমনস্য উৎপন্ন হয়, তা শ্রোত্রের আস্বাদ। শ্রোত্র যে অনিত্য, দুঃখ, পরিবর্তনশীল; তা শ্রোত্রের দোষ (আদীনব)। শ্রোত্রের প্রতি যে ছন্দরাগ দমন, অনুরাগ পরিহার তা শ্রোত্রের নিঃসরণ। ঘ্রাণ হেতু যে সুখ-সৌমনস্য উৎপন্ন হয়, তা ঘ্রাণের আস্বাদ। ঘ্রাণ যে অনিত্য, দুঃখ ও পরিবর্তনশীল; তা ঘ্রাণের দোষ। ঘ্রাণের প্রতি যে অনুরাগ দমন, ছন্দরাগ পরিহার, তা ঘ্রাণের নিঃসরণ। জিহ্বা হেতু যে সুখ-সৌমনস্য উৎপন্ন হয়, তা জিহ্বার আস্বাদ। জিহ্বা যে অনিত্য, দুঃখ ও পরিবর্তনশীল, তা জিহ্বার দোষ। জিহ্বার প্রতি যে অনুরাগ দমন, ছন্দরাগ পরিহার, তা জিহ্বার নিঃসরণ। কায় (দেহ) হেতু যে সুখ-সৌমনস্য উৎপন্ন হয়, তা কায়ের আস্বাদ। কায় যে অনিত্য, দুঃখ ও পরিবর্তনশীল, তা কায়ের দোষ। কায়ের প্রতি যে অনুরাগ দমন, অনুরাগ পরিহার, তা কায়ের নিঃসরণ। মন হেতু যে সুখ-সৌমনস্য উৎপন্ন হয়, তা মনের আস্বাদ। মন যে অনিত্য, দুঃখ ও পরিবর্তনশীল; তা মনের দোষ। মনের প্রতি যে অনুরাগ দমন, অনুরাগ পরিহার, তা মনের নিঃসরণ।”</p>
<p class="bodytext">৪. “হে ভিক্ষুগণ, যতদিন পর্যন্ত এভাবে এই ছয় আধ্যাত্মিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে আমি বুঝতে পারিনি ততদিন আমি সদেব সমার সব্রহ্ম জগতে সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হইনি। হে ভিক্ষুগণ, যখন আমি এই ছয় আধ্যাত্মিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে সম্যকভাবে বুঝতে সক্ষম হয়েছি, তখনই আমি সদেব সমার সব্রহ্ম জগতে সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হয়েছিলাম এবং আমার জ্ঞানদৃষ্টির বিকাশ হয়েছিল, ‘আমার বিমুক্তি অকম্পিত, এই আমার অন্তিম জন্ম, এখন আর পুনর্জন্মের সম্ভাবনা নেই’।”</p>
<p class="centered">প্রথম সূত্র সমাপ্ত।</p>
<h3 class="subhead">২. দ্বিতীয় পূর্বে সম্বুদ্ধ সূত্র</h3>
<p class="bodytext">১৪.১. “হে ভিক্ষুগণ, সম্বোধি লাভের পূর্বে অনভিসম্বুদ্ধ ও বোধিসত্ত্ব অবস্থায় আমার মনে এ প্রশ্নের উদয় হয়েছিল : রূপের আস্বাদ কী, দোষ কী, নিঃসরণই বা কী? শব্দের আস্বাদ কী, দোষ কী, নিঃসরণই বা কী? গন্ধের আস্বাদ কী, দোষ কী, নিঃসরণই বা কী? রসের আস্বাদ কী, দোষ কী, নিঃসরণই বা কী? স্প্রষ্টব্যের আস্বাদ কী, দোষ কী, নিঃসরণই বা কী? ধর্মের আস্বাদ কী, দোষ কী, নিঃসরণই বা কী?”</p>
<p class="bodytext">২. “হে ভিক্ষুগণ, তখন আমার যথাযথ মনস্কারে প্রজ্ঞার উদয় হলো : রূপ হেতু যে সুখ-সৌমনস্য উৎপন্ন হয়, তা রূপের আস্বাদ। রূপ যে অনিত্য, দুঃখ ও পরিবর্তনশীল, তা রূপের দোষ। রূপের প্রতি যে অনুরাগ দমন, অনুরাগ পরিহার, তা রূপের নিঃসরণ। শব্দ হেতু যে সুখ-সৌমনস্য উৎপন্ন হয়, তা শব্দের আস্বাদ। শব্দ যে অনিত্য, দুঃখ ও পরিবর্তনশীল, তা শব্দের দোষ। শব্দের প্রতি যে অনুরাগ দমন, অনুরাগ পরিহার, তা শব্দের নিঃসরণ। গন্ধ হেতু যে সুখ-সৌমনস্য উৎপন্ন হয়, তা গন্ধের আস্বাদ। গন্ধ যে অনিত্য, দুঃখ ও পরিবর্তনশীল, তা গন্ধের দোষ। গন্ধের প্রতি যে অনুরাগ দমন, অনুরাগ পরিহার, তা গন্ধের নিঃরসণ। রস হেতু যে সুখ-সৌমনস্য উৎপন্ন হয়, তা রসের আস্বাদ। রস যে অনিত্য, দুঃখ ও পরিবর্তনশীল, তা রসের দোষ। রসের প্রতি যে অনুরাগ দমন, অনুরাগ পরিহার, তা রসের নিঃসরণ। স্প্রষ্টব্য হেতু যে সুখ-সৌমনস্য উৎপন্ন হয়, তা স্প্রষ্টব্যের আস্বাদ। স্প্রষ্টব্য যে অনিত্য, দুঃখ ও পরিবর্তনশীল, তা স্প্রষ্টব্যের দোষ। স্প্রষ্টব্যের প্রতি যে অনুরাগ দমন, অনুরাগ পরিহার, তা স্প্রষ্টব্যের নিঃসরণ। ধর্ম হেতু যে সুখ-সৌমনস্য উৎপন্ন হয়, তা ধর্মের আস্বাদ। ধর্ম যে অনিত্য, দুঃখ ও পরিবর্তনশীল, তা ধর্মের দোষ। ধর্মের প্রতি যে অনুরাগ দমন, অনুরাগ পরিহার, তা ধর্মের নিঃসরণ।”</p>
<p class="bodytext">৩. “হে ভিক্ষুগণ, যাবৎ এইভাবে এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে আমি বুঝতে পারিনি (উপলব্ধি করিনি) তাবৎ আমি সদেব সমার সব্রহ্ম জগতে সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হইনি। হে ভিক্ষুগণ, যখন আমি এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে উপলব্ধি করেছি, তখনই আমি সদেব সমার সব্রহ্ম জগতে, সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হয়েছিলাম এবং আমার জ্ঞানদৃষ্টির বিকাশ হয়েছিল, ‘আমার বিমুক্তি অকম্পিত (অক্ষয়া), এই আমার অন্তিম জন্ম, এখন আর পুনর্জন্মের সম্ভাবনা নেই’।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. প্রথম আস্বাদ অন্বেষণ সূত্র</h3>
<p class="bodytext">১৫.১. “হে ভিক্ষুগণ, আমি চক্ষুর আস্বাদ অন্বেষণ করেছিলাম, চক্ষুতে যে আস্বাদ আছে, তা উপলব্ধি করেছি; চক্ষুতে যতখানি আস্বাদ আছে, তা প্রজ্ঞায় আমার সুদৃষ্ট অর্থাৎ আমি জ্ঞানচক্ষুতে সুষ্ঠুভাবে দেখেছি। হে ভিক্ষুগণ, আমি চক্ষুর দোষ অন্বেষণ করেছিলাম, চক্ষুতে যে দোষ আছে, তা উপলব্ধি করেছি;চক্ষুতে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি চক্ষুর নিঃসরণ (মুক্তি) অন্বেষণ করেছিলাম, চক্ষুতে যে নিঃসরণ আছে, তা উপলব্ধি করেছি;চক্ষুতে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">২. “হে ভিক্ষুগণ, আমি শ্রোত্রের আস্বাদ অন্বেষণ করেছিলাম, শ্রোত্রে যে আস্বাদ আছে, তা উপলব্ধি করেছি; শ্রোত্রে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি শ্রোত্রের দোষ অন্বেষণ করেছিলাম, শ্রোত্রে যে দোষ আছে, তা উপলব্ধি করেছি; শ্রোত্রে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি শ্রোত্রের নিঃসরণ অন্বেষণ করেছিলাম। শ্রোত্রে যে নিঃসরণ আছে, তা উপলব্ধি করেছি; শ্রোত্রে যতটুকু নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৩. “হে ভিক্ষুগণ, আমি ঘ্রাণের আস্বাদ অন্বেষণ করেছিলাম। ঘ্রাণে যে আস্বাদ আছে, তা উপলব্ধি করেছি; ঘ্রাণে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি ঘ্রাণের দোষ অন্বেষণ করেছিলাম। ঘ্রাণে যে দোষ আছে; তা উপলব্ধি করেছি; ঘ্রাণে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি ঘ্রাণের নিঃসরণ অন্বেষণ করেছিলাম। ঘ্রাণে যে নিঃসরণ আছে, তা উপলব্ধি করেছি; ঘ্রাণে যতখানি নিঃসরণ আছে, তা প্রজ্ঞায় আমার সুদৃষ্ট।</p>
<p class="bodytext">৪. “হে ভিক্ষুগণ, আমি জিহ্বার আস্বাদ অন্বেষণ করেছিলাম। জিহ্বায় যে আস্বাদ আছে, তা উপলব্ধি করেছি; জিহ্বায় যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি জিহ্বার দোষ অন্বেষণ করেছিলাম। জিহ্বায় যে দোষ আছে, তা উপলব্ধি করেছি; জিহ্বায় যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি জিহ্বার নিঃসরণ অন্বেষণ করেছিলাম। জিহ্বায় যে নিঃসরণ আছে, তা উপলব্ধি করেছি; জিহ্বায় যতখানি নিঃসরণ আছে, প্রজ্ঞায় তা আমার সুদৃষ্ট।”</p>
<p class="bodytext">৫. “হে ভিক্ষুগণ, আমি কায়ের আস্বাদ অন্বেষণ করেছিলাম। কায়ে যে আস্বাদ আছে, তা উপলব্ধি করেছি; কায়ে যতখানি আস্বাদ আছে তা প্রজ্ঞায় আমার সুদৃষ্ট। হে ভিক্ষুগণ, আমি কায়ের দোষ অন্বেষণ করেছিলাম। কায়ে যে দোষ আছে, তা উপলব্ধি করেছি; কায়ে যতখানি দোষ আছে, তা প্রজ্ঞায় আমার সৃদুষ্ট। হে ভিক্ষুগণ, আমি কায়ের নিঃসরণ অন্বেষণ করেছিলাম। কায়ে যে নিঃসরণ আছে, তা উপলব্ধি করেছি; কায়ে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৬. “হে ভিক্ষুগণ, আমি মনের আস্বাদ অন্বেষণ করেছিলাম। মনে যে আস্বাদ আছে, তা উপলব্ধি করেছি; মনে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি মনের দোষ অন্বেষণ করেছিলাম। মনে যে দোষ আছে, তা উপলব্ধি করেছি; মনে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি মনের নিঃসরণ অন্বেষণ করেছিলাম। মনে যে নিঃসরণ আছে, তা উপলব্ধি করেছি; মনে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৭. “হে ভিক্ষুগণ, যাবৎ আমি এই ছয় আধ্যাত্মিক আয়তনের আস্বাদকে আস্বাদরূপে, দোষকে দোষরূপে এবং নিঃসরণকে নিঃসরণরূপে যথাযথভাবে উপলব্ধি করিনি তাবৎ আমি সদেব সমার সব্রহ্ম জগতে সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হইনি। যখন হে ভিক্ষুগণ, আমি এই ছয় আধ্যাত্মিক আয়তনের আস্বাদকে আস্বাদরূপে, দোষকে দোষরূপে এবং নিঃসরণকে নিঃসরণরূপে যথাযথভাবে উপলব্ধি করেছিলাম, তখনই আমি সদেব সমার সব্রহ্ম জগতে সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হয়েছিলাম এবং আমার জ্ঞানদৃষ্টির বিকাশ হয়েছিল, ‘আমার বিমুক্তি অকম্পিত, এই আমার অন্তিম জন্ম, এখন আর পুনর্জন্মের সম্ভাবনা নাই’।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. দ্বিতীয় আস্বাদ অন্বেষণ সূত্র</h3>
<p class="bodytext">১৬.১. “হে ভিক্ষুগণ, আমি রূপের আস্বাদ অন্বেষণ করেছিলাম। রূপে যে আস্বাদ আছে, তা উপলব্ধি করেছি; রূপে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি রূপের দোষ অন্বেষণ করেছিলাম। রূপে যে দোষ আছে, তা উপলব্ধি করেছি; রূপে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি রূপের নিঃসরণ অন্বেষণ করেছিলাম। রূপে যে নিঃসরণ আছে, তা উপলব্ধি করেছি; রূপে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">২. “হে ভিক্ষুগণ, আমি শব্দের আস্বাদ অন্বেষণ করেছিলাম। শব্দে যে আস্বাদ আছে, তা উপলব্ধি করেছি; শব্দে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি শব্দের দোষ অন্বেষণ করেছিলাম। শব্দে যে দোষ আছে, তা উপলব্ধি করেছি; শব্দে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি শব্দের নিঃসরণ অন্বেষণ করেছিলাম, শব্দের যে নিঃসরণ আছে, তা উপলব্ধি করেছি; শব্দে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৩. “হে ভিক্ষুগণ, আমি গন্ধের আস্বাদ অন্বেষণ করেছিলাম। গন্ধে যে আস্বাদ আছে, তা উপলব্ধি করেছি; গন্ধে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি গন্ধের দোষ অন্বেষণ করেছিলাম। গন্ধে যে দোষ আছে, তা উপলব্ধি করেছি; গন্ধে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি গন্ধের নিঃসরণ অন্বেষণ করেছিলাম। গন্ধে যে নিঃসরণ আছে, তা উপলব্ধি করেছি; গন্ধে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৪. “হে ভিক্ষুগণ, আমি রসের আস্বাদ অন্বেষণ করেছিলাম। রসে যে আস্বাদ আছে, তা উপলব্ধি করেছি; রসে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি রসের দোষ অন্বেষণ করেছিলাম। রসে যে দোষ আছে, তা উপলব্ধি করেছি; রসে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি রসের নিঃসরণ অন্বেষণ করেছিলাম। রসে যে নিঃসরণ আছে, তা উপলব্ধি করেছি; রসে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৫. “হে ভিক্ষুগণ, আমি স্প্রষ্টব্যের আস্বাদ অন্বেষণ করেছিলাম। স্প্রষ্টব্যে যে আস্বাদ আছে, তা উপলব্ধি করেছি; স্প্রষ্টব্যে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি স্প্রষ্টব্যের দোষ অন্বেষণ করেছিলাম। স্প্রষ্টব্যে যে দোষ আছে, তা উপলব্ধি করেছি; স্প্রষ্টব্যে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি স্প্রষ্টব্যের নিঃসরণ অন্বেষণ করেছিলাম। স্প্রষ্টব্যে যে নিঃসরণ আছে, তা উপলব্ধি করেছি; স্প্রষ্টব্যে যতখানি নিঃসরণ আছে, তা প্রজ্ঞায় আমার সুদৃষ্ট।</p>
<p class="bodytext">৬. “হে ভিক্ষুগণ, আমি ধর্মের আস্বাদ অন্বেষণ করেছিলাম। ধর্মে যে আস্বাদ আছে, তা উপলব্ধি করেছি; ধর্মে যতখানি আস্বাদ আছে, তা প্রজ্ঞায় আমার সুদৃষ্ট। হে ভিক্ষুগণ, আমি ধর্মের দোষ অন্বেষণ করেছিলাম। ধর্মে যে দোষ আছে, তা উপলব্ধি করেছি; ধর্মে যতখানি দোষ আছে, তা প্রজ্ঞায় আমার সুদৃষ্ট। হে ভিক্ষুগণ, আমি ধর্মের নিঃসরণ অন্বেষণ করেছিলাম। ধর্মে যে নিঃসরণ আছে, তা উপলব্ধি করেছি; ধর্মে যতখানি নিঃসরণ আছে, তা প্রজ্ঞায় আমার সুদৃষ্ট।”</p>
<p class="bodytext">৮. “হে ভিক্ষুগণ, যাবৎ আমি এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে উপলব্ধি করিনি তাবৎ আমি সদেব সমার সব্রহ্ম জগতে, সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হইনি। যখন আমি এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে সম্যকভাবে উপলব্ধি করেছি, তখনই আমি সদেব সমার সব্রহ্ম জগতে, সশ্রমণ-ব্রাহ্মণ ও দেব-মানবের মধ্যে অনুত্তর সম্যক সম্বোধি লাভ করেছি বলে প্রতিজ্ঞাত হয়েছিলাম এবং আমার জ্ঞানদৃষ্টির বিকাশ হয়েছিল, ‘আমার বিমুক্তি অকম্পিত, এই আমার অন্তিমজন্ম, এখন আর পুনর্জন্মের সম্ভাবনা নাই’।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. প্রথম ‘যদি আস্বাদ না থাকত’ সূত্র</h3>
<p class="bodytext">১৭.১. “হে ভিক্ষুগণ, যদি চক্ষুর আস্বাদ না থাকত, তবে সত্ত্বগণ চক্ষুর প্রতি আসক্ত হতো না। যেহেতু চক্ষুর আস্বাদ আছে, তাই সত্ত্বগণ চক্ষুর প্রতি আসক্ত (অনুরক্ত)হয়। ভিক্ষুগণ, যদি চক্ষুর দোষ না থাকত, তবে সত্ত্বগণ চক্ষুর প্রতি নির্বেদ প্রাপ্ত (নির্লিপ্ত) হতো না। যেহেতু চক্ষুর দোষ আছে, তাই সত্ত্বগণ চক্ষুর প্রতি নির্বেদ প্রাপ্ত হয়। ভিক্ষুগণ, যদি চক্ষুর নিঃসরণ না থাকত, তবে সত্ত্বগণ চক্ষু হতে নিঃসরণ (নির্গমন) করতো না। যেহেতু চক্ষুর নিঃসরণ আছে তাই সত্ত্বগণ চক্ষু হতে নিঃসরণ করে।”</p>
<p class="bodytext">২. “হে ভিক্ষুগণ, যদি শ্রোত্রের আস্বাদ না থাকত, তবে সত্ত্বগণ শ্রোত্রের প্রতি আসক্ত হতো না। যেহেতু শ্রোত্রের আস্বাদ আছে, তাই সত্ত্বগণ শ্রোত্রের প্রতি অনুরক্ত হয়। ভিক্ষুগণ, যদি শ্রোত্রের দোষ না থাকত, তবে সত্ত্বগণ শ্রোত্রের প্রতি নির্বেদ প্রাপ্ত হতো না। যেহেতু শ্রোত্রের দোষ আছে, তাই সত্ত্বগণ শ্রোত্রের প্রতি নির্বেদ প্রাপ্ত হয়। ভিক্ষুগণ, যদি শ্রোত্রের নিঃসরণ না থাকত, তবে সত্ত্বগণ শ্রোত্র হতে নিঃসরণ করতো না। যেহেতু শ্রোত্রের নিঃসরণ আছে, তাই সত্ত্বগণ শ্রোত্র হতে নিঃসরণ করে।”</p>
<p class="bodytext">৩. “হে ভিক্ষুগণ, যদি ঘ্রাণের আস্বাদ না থাকত, তবে সত্ত্বগণ ঘ্রাণের প্রতি আসক্ত হতো না। যেহেতু ঘ্রাণের আস্বাদ আছে, তাই সত্ত্বগণ ঘ্রাণের প্রতি আসক্ত হয়। ভিক্ষুগণ, যদি ঘ্রাণের দোষ না থাকত, তবে সত্ত্বগণ ঘ্রাণের প্রতি নির্বেদ প্রাপ্ত হতো না। যেহেতু ঘ্রাণের দোষ আছে, তাই সত্ত্বগণ ঘ্রাণের প্রতি নির্বেদ প্রাপ্ত হয়। ভিক্ষুগণ, যদি ঘ্রাণের নিঃসরণ না থাকত, তবে সত্ত্বগণ ঘ্রাণ হতে নিঃসরণ করতো না। যেহেতু ঘ্রাণের নিঃসরণ আছে, তাই সত্ত্বগণ ঘ্রাণ হতে নিঃসরণ করে।”</p>
<p class="bodytext">৪. “হে ভিক্ষুগণ, যদি জিহ্বার আস্বাদ না থাকত, তবে সত্ত্বগণ জিহ্বার প্রতি আসক্ত হতো না। যেহেতু জিহ্বার আস্বাদ আছে, তাই সত্ত্বগণ জিহ্বার প্রতি আসক্ত হয়। ভিক্ষুগণ, যদি জিহ্বার দোষ না থাকত, তবে সত্ত্বগণ জিহ্বার প্রতি নির্বেদ প্রাপ্ত হতো না। যেহেতু জিহ্বার দোষ আছে, তাই সত্ত্বগণ জিহ্বার প্রতি নির্বেদ প্রাপ্ত হয়। ভিক্ষুগণ, যদি জিহ্বার নিঃসরণ না থাকত, তবে সত্ত্বগণ জিহ্বা হতে নিঃসরণ করতো না। যেহেতু জিহ্বার নিঃসরণ আছে, তাই সত্ত্বগণ জিহ্বা হতে নিঃসরণ করে।”</p>
<p class="bodytext">৫. “হে ভিক্ষুগণ, যদি কায়ের আস্বাদ না থাকত, তবে সত্ত্বগণ কায়ের প্রতি আসক্ত হতো না। যেহেতু কায়ের আস্বাদ আছে, তাই সত্ত্বগণ কায়ের প্রতি আসক্ত হয়। ভিক্ষুগণ, যদি কায়ের দোষ না থাকত, তবে সত্ত্বগণ কায়ের প্রতি নির্বেদ প্রাপ্ত হতো না। যেহেতু কায়ের দোষ আছে, তাই সত্ত্বগণ কায়ের প্রতি নির্বেদ প্রাপ্ত হয়। ভিক্ষুগণ, যদি কায়ের নিঃসরণ না থাকত, তবে সত্ত্বগণ কায় হতে নিঃসরণ করতো না। যেহেতু কায়ের নিঃসরণ আছে, তাই সত্ত্বগণ কায় হতে নিঃসরণ করে।”</p>
<p class="bodytext">৬. “হে ভিক্ষুগণ, যদি মনের আস্বাদ না থাকত, তবে সত্ত্বগণ মনের প্রতি আসক্ত হতো না। যেহেতু মনের আস্বাদ আছে, তাই সত্ত্বগণ মনের প্রতি আসক্ত হয়। ভিক্ষুগণ, যদি মনের দোষ না থাকত, তবে সত্ত্বগণ মনের প্রতি নির্বেদ প্রাপ্ত হতো না। যেহেতু মনের দোষ আছে, তাই সত্ত্বগণ মনের প্রতি নির্বেদ প্রাপ্ত হয়। ভিক্ষুগণ, যদি মনের নিঃসরণ না থাকত, তবে সত্ত্বগণ মন হতে নিঃসরণ করতো না। যেহেতু মনের নিঃসরণ আছে, তাই সত্ত্বগণ মন হতে নিঃসরণ করে।”</p>
<p class="bodytext">৭. “হে ভিক্ষুগণ, যাবৎ সত্ত্বগণ এই ছয় আধ্যাত্মিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাভূত উপলব্ধি করেনি, তাবৎ এই সত্ত্বগণ সদেব সমার সব্রহ্ম জগৎ থেকে সশ্রমণ-ব্রাহ্মণ ও দেব-মানব হতে নিঃসৃত হয়নি, বিসংযুক্ত হয়নি, বিমুক্ত হয়নি এবং সীমাতিক্রান্ত চিত্তে বিহরণ করেনি। যখন সত্ত্বগণ এই ছয় আধ্যাত্মিক আয়তনের আস্বাদকে আস্বাদরূপে, দোষকে (আদীনবকে) দোষরূপে ও নিঃসরণকে নিঃসরণরূপে যথাভূত উপলব্ধি করেছিল, তখন সত্ত্বগণ সদেব, সমার, সব্রহ্ম জগৎ থেকে সশ্রমণ-ব্রাহ্মণ ও দেব-মানব হতে নিঃসৃত হয়েছিল, বিসংযুক্ত হয়েছিল, বিমুক্ত হয়েছিল এবং সীমাতিক্রান্ত চিত্তে বিহরণ করেছিল।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. দ্বিতীয় ‘যদি আস্বাদ না থাকত’ সূত্র</h3>
<p class="bodytext">১৮.১. “হে ভিক্ষুগণ, যদি রূপের আস্বাদ না থাকত, তবে সত্ত্বগণ রূপের প্রতি আসক্ত হতো না। যেহেতু রূপের আস্বাদ আছে, তাই সত্ত্বগণ রূপের প্রতি আসক্ত হয়। ভিক্ষুগণ, যদি রূপের দোষ না থাকত, তবে সত্ত্বগণ রূপের প্রতি নির্বেদ প্রাপ্ত হতো না। যেহেতু রূপের দোষ আছে, তাই সত্ত্বগণ রূপের প্রতি নির্বেদ প্রাপ্ত হয়। ভিক্ষুগণ, যদি রূপের নিঃসরণ না থাকত, তবে সত্ত্বগণ রূপ হতে নিঃসরণ করতো না। যেহেতু রূপের নিঃসরণ আছে, তাই সত্ত্বগণ রূপ হতে নিঃসরণ করে।”</p>
<p class="bodytext">২. “হে ভিক্ষুগণ, যদি শব্দের আস্বাদ না থাকত, তবে সত্ত্বগণ শব্দের প্রতি আসক্ত হতো না। যেহেতু শব্দের আস্বাদ আছে, তাই সত্ত্বগণ শব্দের প্রতি আসক্ত হয়। ভিক্ষুগণ, যদি শব্দের দোষ না থাকত, তবে সত্ত্বগণ শব্দের প্রতি নির্বেদ প্রাপ্ত হতো না। যেহেতু শব্দের দোষ আছে, তাই সত্ত্বগণ শব্দের প্রতি নির্বেদ প্রাপ্ত হয়। ভিক্ষুগণ, যদি শব্দের নিঃসরণ না থাকত, তবে সত্ত্বগণ শব্দ হতে নিঃসরণ করতো না। যেহেতু শব্দের নিঃসরণ আছে, তাই সত্ত্বগণ শব্দ হতে নিঃসরণ করে।”</p>
<p class="bodytext">৩. “হে ভিক্ষুগণ, যদি গন্ধের আস্বাদ না থাকত, তবে সত্ত্বগণ গন্ধের প্রতি আসক্ত হতো না। যেহেতু গন্ধের আস্বাদ আছে, তাই সত্ত্বগণ গন্ধের প্রতি আসক্ত হয়। ভিক্ষুগণ, যদি গন্ধের দোষ না থাকত তবে সত্ত্বগণ গন্ধের প্রতি নির্বেদ প্রাপ্ত হতো না। যেহেতু গন্ধের দোষ আছে, তাই সত্ত্বগণ গন্ধের প্রতি নির্বেদ প্রাপ্ত হয়। ভিক্ষুগণ, যদি গন্ধের নিঃসরণ না থাকত তবে সত্ত্বগণ গন্ধ হতে নিঃসরণ করতো না। যেহেতু গন্ধের নিঃসরণ আছে, তাই সত্ত্বগণ গন্ধ হতে নিঃসরণ করে।”</p>
<p class="bodytext">৪. “হে ভিক্ষুগণ, যদি রসের আস্বাদ না থাকত, তবে সত্ত্বগণ রসের প্রতি আসক্ত হতো না। যেহেতু রসের আস্বাদ আছে, তাই সত্ত্বগণ রসের প্রতি আসক্ত হয়। ভিক্ষুগণ, যদি রসের দোষ না থাকত, তবে সত্ত্বগণ রসের প্রতি নির্বেদ প্রাপ্ত হতো না। যেহেতু রসের দোষ আছে, তাই সত্ত্বগণ রসের প্রতি নির্বেদ প্রাপ্ত হয়। ভিক্ষুগণ, যদি রসের নিঃসরণ না থাকত। তবে সত্ত্বগণ রস হতে নিঃসরণ করতো না। যেহেতু রসের নিঃসরণ আছে, তাই সত্ত্বগণ রস হতে নিঃসরণ করে।”</p>
<p class="bodytext">৫. “হে ভিক্ষুগণ, যদি স্প্রষ্টব্যের আস্বাদ না থাকত, তবে সত্ত্বগণ স্প্রষ্টব্যের প্রতি আসক্ত হতো না। যেহেতু স্প্রষ্টব্যের আস্বাদ আছে, তাই সত্ত্বগণ স্প্রষ্টব্যের প্রতি আসক্ত হয়। ভিক্ষুগণ, যদি স্প্রষ্টব্যের দোষ না থাকত, তবে সত্ত্বগণ স্প্রষ্টব্যের প্রতি নির্বেদ প্রাপ্ত হতো না। যেহেতু স্প্রষ্টব্যের দোষ আছে, তাই সত্ত্বগণ স্প্রষ্টব্যের প্রতি নির্বেদ প্রাপ্ত হয়। ভিক্ষুগণ, যদি স্প্রষ্টব্যের নিঃসরণ না থাকত, তবে সত্ত্বগণ স্প্রষ্টব্য হতে নিঃসরণ করতো না। যেহেতু স্প্রষ্টব্যের নিঃসরণ আছে, তাই সত্ত্বগণ স্প্রষ্টব্য হতে নিঃসরণ করে।</p>
<p class="bodytext">৬. “হে ভিক্ষুগণ, যদি ধর্মের (মনোগোচর বিষয়ের) আস্বাদ না থাকত, তবে সত্ত্বগণ ধর্মের প্রতি আসক্ত হতো না। যেহেতু ধর্মের আস্বাদ আছে, তাই সত্ত্বগণ ধর্মের প্রতি আসক্ত হয়। ভিক্ষুগণ, যদি ধর্মের দোষ না থাকত, তবে সত্ত্বগণ ধর্মের প্রতি নির্বেদ প্রাপ্ত হতো না। যেহেতু ধর্মের দোষ আছে, তাই সত্ত্বগণ ধর্মের প্রতি নির্বেদ প্রাপ্ত হয়। ভিক্ষুগণ যদি ধর্মের নিঃসরণ না থাকত, তবে সত্ত্বগণ ধর্ম হতে নিঃসরণ (নির্গমন) করতো না। যেহেতু ধর্মের নিঃসরণ আছে, তাই সত্ত্বগণ ধর্ম হতে নিঃসরণ করে।”।</p>
<p class="bodytext">৭. “হে ভিক্ষুগণ, যাবৎ সত্ত্বগণ এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে উপলব্ধি করেনি, তাবৎ এই সত্ত্বগণ সদেব, সমার, সব্রহ্ম জগৎ হতে সশ্রমণ-ব্রাহ্মণ ও দেব-মানব হতে নিঃসৃত হয়নি, বিসংযুক্ত হয়নি, বিমুক্ত হয়নি এবং সীমাতিক্রান্ত চিত্তে বিহরণ (বিচরণ) করেনি। যখন সত্ত্বগণ এই ছয় বাহ্যিক আয়তনের আস্বাদকে আস্বাদরূপে, দোষকে দোষরূপে ও নিঃসরণকে নিঃসরণরূপে যথাযথভাবে উপলব্ধি করেছিল, তখন সত্ত্বগণ সদেব-সমার-সব্রহ্ম জগৎ হতে সশ্রমণ-ব্রাহ্মণ ও দেব-মানব হতে নিঃসৃত হয়েছিল, বিসংযুক্ত হয়েছিল, বিমুক্ত হয়েছিল এবং সীমাতিক্রান্ত চিত্তে বিচরণ করেছিল।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. প্রথম অভিনন্দন সূত্র</h3>
<p class="bodytext">১৯.১. “হে ভিক্ষুগণ, যে চক্ষুকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত’। যে শ্রোত্রকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত’। যে ঘ্রাণকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত। যে জিহ্বাকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত।’ যে কায়কে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত।’ যে মনকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, আমি বলি, ‘সে দুঃখ হতে অপরিমুক্ত।’”</p>
<p class="bodytext">২. “হে ভিক্ষুগণ, যিনি চক্ষুকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত (বিমুক্ত) বলে বলি। যিনি শ্রোত্রকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি ঘ্রাণকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি জিহ্বাকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি কায়কে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি মনকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. দ্বিতীয় অভিনন্দন সূত্র</h3>
<p class="bodytext">২০.১. “হে ভিক্ষুগণ, যে রূপকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে পরিমুক্ত নয় বলে বলি। যে শব্দকে অভিনন্দন করে। সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে অপরিমুক্ত বলে বলি। যে গন্ধকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে অপরিমুক্ত বলে বলি। যে রসকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে অপরিমুক্ত বলে বলি। যে স্প্রষ্টব্যকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে অপরিমুক্ত বলে বলি। যে ধর্মকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে অপরিমুক্ত বলে বলি।”</p>
<p class="bodytext">২. “হে ভিক্ষুগণ, যিনি রূপকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি শব্দকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি গন্ধকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি রসকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি স্প্রষ্টব্যকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি। যিনি ধর্মকে অভিনন্দন করেন না, তিনি দুঃখকে অভিনন্দন করেন না। যিনি দুঃখকে অভিনন্দন করেন না, তিনি দুঃখ হতে পরিমুক্ত বলে বলি।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. প্রথম ‘দুঃখ উৎপত্তি’ সূত্র</h3>
<p class="bodytext">২১.১. “হে ভিক্ষুগণ, যা চক্ষুর উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব। যা শ্রোত্রের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব। যা ঘ্রাণের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব। যা জিহ্বার উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব। যা কায়ের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব। যা মনের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামৃত্যুর জন্ম বা প্রাদুর্ভাব।”</p>
<p class="bodytext">২. “যা চক্ষুর নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন। যা শ্রোত্রের নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন। যা ঘ্রাণের নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন। যা জিহ্বার নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন। যা কায়ের নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন। যা মনের নিরোধ, উপশম, অস্তগমন; তা দুঃখের নিরোধ, রোগের উপশম, জরামৃত্যুর অস্তগমন।”</p>
<p class="centered">নবম সূত্র সমাপ্ত।</p>
<h3 class="subhead">১০. দ্বিতীয় ‘দুঃখ উৎপত্তি’ সূত্র</h3>
<p class="bodytext">২২.১. “হে ভিক্ষুগণ, যা রূপের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব। যা শব্দের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব। যা গন্ধের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব। যা রসের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব। যা স্প্রষ্টব্যের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব। যা ধর্মের উৎপত্তি, স্থিতি, জন্ম, প্রাদুর্ভাব; তা দুঃখের উৎপত্তি, রোগের স্থিতি, জরামরণের প্রাদুর্ভাব।”</p>
<p class="bodytext">২. “হে ভিক্ষুগণ, যা রূপের নিরোধ, উপশম, অস্তগমন; তা দুঃখের নিরোধ, রোগের উপশম, জরামরণের অস্তগমন। যা শব্দের নিরোধ, উপশম, অস্তগমন; তা দুঃখের নিরোধ, রোগের উপশম, জরামরণের অস্তগমন। যা গন্ধের নিরোধ, উপশম, অস্তগমন; তা দুঃখের নিরোধ, রোগের উপশম, জরামরণের অস্তগমন। যা স্প্রষ্টব্যের নিরোধ, উপশম, অস্তগমন; তা দুঃখের নিরোধ, রোগের উপশম, জরামরণের অস্তগমন। যা ধর্মের নিরোধ, উপশম, অস্তগমন; তা দুঃখের নিরোধ, রোগের উপশম, জরামরণের অস্তগমন।”</p>
<p class="centered">দশম সূত্র সমাপ্ত।</p>
<p class="centered">দ্বিতীয় যমক বর্গ সমাপ্ত।</p>
<p class="bodytext">স্মারক গাথা :</p>
<p class="gatha">সম্বোধিতে দুই উক্ত, অপর দুই আস্বাদে;</p>
<p class="gatha">যদি না হতো, এ দুই উক্ত, অপর দুই অভিনন্দনে;</p>
<p class="gatha">উৎপত্তিতে দুই উক্ত, বর্গ তাতে কথিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৩. সর্ব বর্গ</h2>
<h3 class="subhead">১. সর্ব সূত্র</h3>
<p class="bodytext">২৩.১. আমি এরূপ শুনেছি। এক সময় ভগবান শ্রাবস্তীতে অবস্থান করতেছিলেন, জেতবনে, অনাথপিণ্ডিক নির্মিত বিহারে। তথায় ভগবান ভিক্ষুগণকে আহ্বান করলেন, ‘হে ভিক্ষুগণ’ ‘হ্যাঁ ভদন্ত’ বলে সেই ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন :</p>
<p class="bodytext">২. “হে ভিক্ষুগণ, ‘সর্ব’ (সমস্ত) এই বিষয়ে আমি তোমাদেরকে ধর্মদেশনা করব। তা শ্রবণ কর। হে ভিক্ষুগণ, ‘সর্ব’ কী কী?</p>
<p class="bodytext">৩. হে ভিক্ষুগণ, চক্ষু এবং রূপ, শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম-এগুলোকে বলা হয় সর্ব। হে ভিক্ষুগণ, যে এরূপ বলে, ‘আমি এইগুলোকে ‘সর্ব’ হিসেবে অস্বীকার করে অন্য ‘সর্ব’ প্রজ্ঞাপন করব’। তার ভাষিত বিষয় সম্পর্কে প্রশ্ন জিজ্ঞাসিত হয়ে সে শুধু যে এর সমাধান করতে পারবে না, তা নয়; অধিকন্তু মনোকষ্ট পাবে। এর কারণ কী? যেহেতু এটি তার জ্ঞানের বিষয় নয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. পরিত্যাগ সূত্র</h3>
<p class="bodytext">২৪.১. “হে ভিক্ষুগণ, সর্ব পরিত্যাগের জন্য তোমাদেরকে ধর্মদেশনা করব। তা শ্রবণ কর। ভিক্ষুগণ, সর্ব পরিত্যাগের ধর্ম কী? হে ভিক্ষুগণ, ‘চক্ষু’ পরিত্যাগ করা উচিত, ‘রূপ’ পরিত্যাগ করা উচিত, ‘চক্ষু-বিজ্ঞান’<span class="ftnRef">[9]</span> পরিত্যাগ করা উচিত, ‘চক্ষু-সংস্পর্শ’ পরিত্যাগ করা উচিত, ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়’, তা পরিত্যাগ করা উচিত।</p>
<p class="bodytext">২. ‘শ্রোত্র’ পরিত্যাগ করা উচিত, শব্দ পরিত্যাগ করা উচিত, শ্রোত্র-বিজ্ঞান<span class="ftnRef">[10]</span> পরিত্যাগ করা উচিত, শ্রোত্র-সংস্পর্শ পরিত্যাগ করা উচিত, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা পরিত্যাগ করা উচিত।</p>
<p class="bodytext">৩. ঘ্রাণ পরিত্যাগ করা উচিত, গন্ধ পরিত্যাগ করা উচিত, ঘ্রাণ-বিজ্ঞান<span class="ftnRef">[11]</span> পরিত্যাগ করা উচিত, ঘ্রাণ-সংস্পর্শ পরিত্যাগ করা উচিত, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা পরিত্যাগ করা উচিত।</p>
<p class="bodytext">৪. জিহ্বা পরিত্যাগ করা উচিত, রস পরিত্যাগ করা উচিত, জিহ্বা-বিজ্ঞান<span class="ftnRef">[12]</span> পরিত্যাগ করা উচিত, জিহ্বা-সংস্পর্শ পরিত্যাগ করা উচিত, জিহ্বা সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা পরিত্যাগ করা উচিত।</p>
<p class="bodytext">৫. কায় পরিত্যাগ করা উচিত, স্প্রষ্টব্য পরিত্যাগ করা উচিত, কায়-বিজ্ঞান<span class="ftnRef">[13]</span> পরিত্যাগ করা উচিত, কায়-সংস্পর্শ পরিত্যাগ করা উচিত, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা পরিত্যাগ করা উচিত।</p>
<p class="bodytext">৬. মন পরিত্যাগ করা উচিত, ধর্ম পরিত্যাগ করা উচিত, মনোবিজ্ঞান<span class="ftnRef">[14]</span> পরিত্যাগ করা উচিত, মনো-সংস্পর্শ পরিত্যাগ করা উচিত, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা পরিত্যাগ করা উচিত।</p>
<p class="bodytext">হে ভিক্ষুগণ, ইহাই সর্ব পরিত্যাগের ধর্ম।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. অভিজ্ঞানে পরিজ্ঞানে পরিত্যাগ সূত্র</h3>
<p class="bodytext">২৫.১. “হে ভিক্ষুগণ, আমি তোমাদেরকে অভিজ্ঞানে পরিজ্ঞানে ‘সর্বকে’ পরিত্যাগের জন্য ধর্মদেশনা করব। তা শ্রবণ কর। হে ভিক্ষুগণ, অভিজ্ঞানে পরিজ্ঞানে ‘সর্ব’ পরিত্যাগের ধর্ম কী?”</p>
<p class="bodytext">“হে ভিক্ষুগণ, চক্ষুকে অভিজ্ঞানে পরিজ্ঞানে পরিত্যাগ করা উচিত, রূপকে অভিজ্ঞানে পরিজ্ঞানে পরিত্যাগ করা উচিত, চক্ষু-বিজ্ঞানকে অভিজ্ঞানে পরিজ্ঞানে পরিত্যাগ করা উচিত, চক্ষু-সংস্পর্শকে অভিজ্ঞানে পরিজ্ঞানে পরিত্যাগ করা উচিত, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকে অভিজ্ঞানে পরিজ্ঞানে পরিত্যাগ করা উচিত।</p>
<p class="bodytext">২. শ্রোত্রকে অভিজ্ঞানে পরিজ্ঞানে পরিত্যাগ করা উচিত, শব্দকে অভিজ্ঞানে পরিজ্ঞানে পরিত্যাগ করা উচিত, শ্রোত্র-বিজ্ঞানকে অভিজ্ঞানে পরিজ্ঞানে পরিত্যাগ করা উচিত, শ্রোত্র-সংস্পর্শকে অভিজ্ঞানে পরিজ্ঞানে পরিত্যাগ করা উচিত, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অভিজ্ঞানে পরিজ্ঞানে পরিত্যাগ করা উচিত।</p>
<p class="bodytext">৩. ঘ্রাণকে অভিজ্ঞানে পরিজ্ঞানে পরিত্যাগ করা উচিত, গন্ধকে অভিজ্ঞানে পরিজ্ঞানে পরিত্যাগ করা উচিত, ঘ্রাণ-বিজ্ঞানকে অভিজ্ঞানে পরিজ্ঞানে পরিত্যাগ করা উচিত, ঘ্রাণ-সংস্পর্শকে অভিজ্ঞানে পরিজ্ঞানে পরিত্যাগ করা উচিত, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অভিজ্ঞানে পরিজ্ঞানে পরিত্যাগ করা উচিত।</p>
<p class="bodytext">৪. জিহ্বাকে অভিজ্ঞানে পরিজ্ঞানে পরিত্যাগ করা উচিত, রসকে অভিজ্ঞানে পরিজ্ঞানে পরিত্যাগ করা উচিত, জিহ্বা-বিজ্ঞানকে অভিজ্ঞানে পরিজ্ঞানে পরিত্যাগ করা উচিত, জিহ্বা-সংস্পর্শকে অভিজ্ঞানে পরিজ্ঞানে পরিত্যাগ করা উচিত, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞানে পরিজ্ঞানে পরিত্যাগ করা উচিত।</p>
<p class="bodytext">৫. কায়কে অভিজ্ঞানে পরিজ্ঞানে পরিত্যাগ করা উচিত, স্প্রষ্টব্যকে অভিজ্ঞানে পরিজ্ঞানে পরিত্যাগ করা উচিত, কায়-বিজ্ঞানকে অভিজ্ঞানে পরিজ্ঞানে পরিত্যাগ করা উচিত, কায়-সংস্পর্শকে অভিজ্ঞানে পরিজ্ঞানে পরিত্যাগ করা উচিত, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞানে পরিজ্ঞানে পরিত্যাগ করা উচিত।</p>
<p class="bodytext">৬. মনকে অভিজ্ঞানে পরিজ্ঞানে পরিত্যাগ করা উচিত, ধর্মকে অভিজ্ঞানে পরিজ্ঞানে পরিত্যাগ করা উচিত, মনোবিজ্ঞানকে অভিজ্ঞানে পরিজ্ঞানে পরিত্যাগ করা উচিত, মনো-সংস্পর্শকে অভিজ্ঞানে পরিজ্ঞানে পরিত্যাগ করা উচিত, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞানে পরিজ্ঞানে পরিত্যাগ করা উচিত। হে ভিক্ষুগণ, ইহাই অভিজ্ঞানে পরিজ্ঞানে ‘সর্ব’ পরিত্যাগের ধর্ম।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. প্রথম অপরিজ্ঞান সূত্র</h3>
<p class="bodytext">২৬.১. “হে ভিক্ষুগণ, সর্বকে (সমস্তকে) পরিপূর্ণরূপে না জেনে, উপলব্ধি না করে, পরিত্যাগ না করলে প্রত্যাখ্যান না করলে, দুঃখক্ষয় অসম্ভব। ভিক্ষুগণ, সর্ব কী কী, যা পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব?”</p>
<p class="bodytext">“হে ভিক্ষুগণ, চক্ষুকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখান না করলে দুঃখক্ষয় অসম্ভব। রূপকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। চক্ষু-বিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। চক্ষু-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।</p>
<p class="bodytext">২. শ্রোত্রকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শব্দকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শ্রোত্র-বিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শ্রোত্র-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখমুক্তি (ক্ষয়) অসম্ভব।</p>
<p class="bodytext">৩. ঘ্রাণকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। গন্ধকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। ঘ্রাণ-বিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। ঘ্রাণ-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।</p>
<p class="bodytext">৪. জিহ্বাকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। রসকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। জিহ্বা-বিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। জিহ্বা-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।</p>
<p class="bodytext">৫. কায়কে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। স্প্রষ্টব্যকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। কায়-বিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। কায়-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।</p>
<p class="bodytext">৬. মনকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। ধর্মকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। মনোবিজ্ঞানকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। মনো-সংস্পর্শকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। হে ভিক্ষুগণ, এই সর্বকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।”</p>
<p class="bodytext">৭. “হে ভিক্ষুগণ, সর্বকে (সমস্তকে) পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। হে ভিক্ষুগণ, সর্ব কী, কি, যা পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব?”</p>
<p class="bodytext">৮. “হে ভিক্ষুগণ, চক্ষুকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। রূপকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। চক্ষু-বিজ্ঞানকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। চক্ষু-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">৯. শ্রোত্রকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শব্দকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শ্রোত্র-বিজ্ঞানকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শ্রোত্র-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">১০. ঘ্রাণকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। গন্ধকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। ঘ্রাণ-বিজ্ঞানকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। ঘ্রাণ-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">১১. জিহ্বাকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। রসকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। জিহ্বা-বিজ্ঞানকে পরিপূর্ণরূপে জেনে, উপলব্ধি করে পরিত্যাগ করলে, প্রত্যাখ্যান করলে দুঃখক্ষয় সম্ভব। জিহ্বা-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">১২. কায়কে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। স্প্রষ্টব্যকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। কায়-বিজ্ঞানকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। কায়-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">১৩. মনকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। ধর্মকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। মনোবিজ্ঞানকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। মনো-সংস্পর্শকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।</p>
<p class="bodytext">হে ভিক্ষুগণ, এই সর্বকে (সমস্তকে) পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. দ্বিতীয় অপরিজ্ঞান সূত্র</h3>
<p class="bodytext">২৭.১. “হে ভিক্ষুগণ, সর্বকে (সমস্তকে) পরিপূর্ণরূপে জ্ঞাত না হয়ে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। হে ভিক্ষুগণ, সর্ব কী কী, যা পরিপূর্ণরূপে জ্ঞাত না হয়ে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব?”</p>
<p class="bodytext">২. “হে ভিক্ষুগণ, যা চক্ষু, যা রূপ, যা চক্ষু-বিজ্ঞান, যা চক্ষু-বিজ্ঞাতব্য ধর্ম; যা শ্রোত্র, যা শব্দ, যা শ্রোত্র-বিজ্ঞান, যা শ্রোত্র-বিজ্ঞাতব্য ধর্ম; যা ঘ্রাণ, যা গন্ধ, যা ঘ্রাণ-বিজ্ঞান, যা ঘ্রাণ-বিজ্ঞাতব্য ধর্ম; যা জিহ্বা, যা রস, যা জিহ্বা-বিজ্ঞান, যা জিহ্বা-বিজ্ঞাতব্য ধর্ম; যা কায়, যা স্প্রষ্টব্য, যা কায়-বিজ্ঞান, যা কায়-বিজ্ঞাতব্য ধর্ম; যা মন, যা ধর্ম (মনের আলম্বন), যা মনোবিজ্ঞান, যা মনোবিজ্ঞাতব্য ধর্ম; হে ভিক্ষুগণ, এগুলোই সর্ব, যা পরিপূর্ণরূপে জ্ঞাত না হয়ে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।”</p>
<p class="bodytext">৩. “হে ভিক্ষুগণ, সর্বকে পরিপূর্ণরূপে জ্ঞাত হয়ে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। হে ভিক্ষুগণ, সর্ব কী কী, যা পরিপূর্ণরূপে জ্ঞাত হয়ে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব?”</p>
<p class="bodytext">৪. “হে ভিক্ষুগণ, যা চক্ষু, যা রূপ, যা চক্ষু-বিজ্ঞান, যা চক্ষু-বিজ্ঞাতব্য ধর্ম; যা শ্রোত্র, যা শব্দ, যা শ্রোত্র-বিজ্ঞান, যা শ্রোত্র-বিজ্ঞাতব্য ধর্ম; যা ঘ্রাণ, যা গন্ধ, যা ঘ্রাণ-বিজ্ঞান, যা ঘ্রাণ-বিজ্ঞাতব্য ধর্ম; যা জিহ্বা, যা রস, যা জিহ্বা-বিজ্ঞান, যা জিহ্বা-বিজ্ঞাতব্য ধর্ম, যা কায়, যা স্প্রষ্টব্য, যা কায়-বিজ্ঞান, যা কায়-বিজ্ঞাতব্য ধর্ম; যা মন, যা ধর্ম, যা মনোবিজ্ঞান, যা মনোবিজ্ঞাতব্য ধর্ম; হে ভিক্ষুগণ, এইগুলোই সর্ব, যা পরিপূর্ণরূপে জ্ঞাত হয়ে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. আদীপ্ত সূত্র</h3>
<p class="bodytext">২৮.১. আমি এরূপ শুনেছি। এক সময় ভগবান সহস্র ভিক্ষুর সহিত গয়ায় অবস্থান করছিলেন, গয়াশীর্ষে। সেখানে ভগবান ভিক্ষুগণকে আহ্বান করে বললেন, “হে ভিক্ষুগণ, সমস্তই প্রজ্জ্বলিত হচ্ছে, ভিক্ষুগণ, সমস্ত কী কী, যা প্রজ্জ্বলিত হচ্ছে? চক্ষু প্রজ্জ্বলিত হচ্ছে, রূপ প্রজ্জ্বলিত হচ্ছে, চক্ষু-বিজ্ঞান প্রজ্জ্বলিত হচ্ছে, চক্ষু-সংস্পর্শ প্রজ্জ্বলিত হচ্ছে, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে প্রজ্জ্বলিত হচ্ছে। জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।</p>
<p class="bodytext">২. শ্রোত্র প্রজ্জ্বলিত হচ্ছে, শব্দ প্রজ্জ্বলিত হচ্ছে, শ্রোত্র-বিজ্ঞান প্রজ্জ্বলিত হচ্ছে, শ্রোত্র-সংস্পর্শ প্রজ্জ্বলিত হচ্ছে, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে, জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।</p>
<p class="bodytext">৩. ঘ্রাণ প্রজ্জ্বলিত হচ্ছে, গন্ধ প্রজ্জ্বলিত হচ্ছে, ঘ্রাণ-বিজ্ঞান প্রজ্জ্বলিত হচ্ছে, ঘ্রাণ-সংস্পর্শ প্রজ্জ্বলিত হচ্ছে, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে, জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।</p>
<p class="bodytext">৪. জিহ্বা প্রজ্জ্বলিত হচ্ছে, রস প্রজ্জ্বলিত হচ্ছে, জিহ্বা-বিজ্ঞান প্রজ্জ্বলিত হচ্ছে, জিহ্বা-সংস্পর্শ প্রজ্জ্বলিত হচ্ছে, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে, জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।</p>
<p class="bodytext">৫. কায় প্রজ্জ্বলিত হচ্ছে, স্প্রষ্টব্য প্রজ্জ্বলিত হচ্ছে, কায়-বিজ্ঞান প্রজ্জ্বলিত হচ্ছে, কায়-সংস্পর্শ প্রজ্জ্বলিত হচ্ছে, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে, জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।</p>
<p class="bodytext">৬. মন প্রজ্জ্বলিত হচ্ছে, ধর্ম প্রজ্জ্বলিত হচ্ছে, মনোবিজ্ঞান প্রজ্জ্বলিত হচ্ছে, মনো-সংস্পর্শ প্রজ্জ্বলিত হচ্ছে, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও প্রজ্জ্বলিত হচ্ছে। কিসের দ্বারা প্রজ্জ্বলিত হচ্ছে? রাগাগ্নিতে, দ্বেষাগ্নিতে, মোহাগ্নিতে, জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য ও নৈরাশ্যের কারণে প্রজ্জ্বলিত হচ্ছে বলে আমি বলি।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হয়, রূপের প্রতি নির্বেদ প্রাপ্ত হয়, চক্ষু-বিজ্ঞানের প্রতি নির্বেদ প্রাপ্ত হয়, চক্ষু-সংস্পর্শের প্রতি নির্বেদ প্রাপ্ত হয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। শ্রোত্রের প্রতি নির্বেদ প্রাপ্ত হয়, শব্দের প্রতি নির্বেদ প্রাপ্ত হয়, শ্রোত্র-বিজ্ঞানের প্রতি নির্বেদ প্রাপ্ত হয়, শ্রোত্র-সংস্পর্শে নির্বেদ প্রাপ্ত হয়, শ্রোত্র-সংস্পর্শ হেতু যে সুখ বা দুঃখ বা অসুখ-অদুঃখ-বেদনা উৎপন্ন হয়, তাতেও নির্বেদ প্রাপ্ত হয়। ঘ্রাণের প্রতি নির্বেদ প্রাপ্ত হয়, গন্ধের প্রতি নির্বেদ প্রাপ্ত হয়, ঘ্রাণ-বিজ্ঞানের প্রতি নির্বেদ প্রাপ্ত হয়, ঘ্রাণ-সংস্পর্শের প্রতি নির্বেদ প্রাপ্ত হয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। জিহ্বার প্রতি নির্বেদ প্রাপ্ত হয়, রসের প্রতি নির্বেদ প্রাপ্ত হয়, জিহ্বা-বিজ্ঞানের প্রতি নির্বেদ প্রাপ্ত হয়, জিহ্বা-সংস্পর্শের প্রতি নির্বেদ প্রাপ্ত হয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। কায়ের প্রতি নির্বেদ প্রাপ্ত হয়, স্প্রষ্টব্যের প্রতি নির্বেদ প্রাপ্ত হয়, কায়-বিজ্ঞানের প্রতি নির্বেদ প্রাপ্ত হয়, কায়-সংস্পর্শের প্রতি নির্বেদ প্রাপ্ত হয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। মনের প্রতি নির্বেদ প্রাপ্ত হয়, ধর্মের প্রতি নির্বেদ প্রাপ্ত হয়, মনোবিজ্ঞানের প্রতি নির্বেদ প্রাপ্ত হয়, মনো-সংস্পর্শের প্রতি নির্বেদ প্রাপ্ত হয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। নির্বেদ (অনাসক্ত) প্রাপ্ত হলে বীতরাগ (লোভহীন) হন, বীতরাগ হলে বিমুক্ত হন, বিমুক্ত হলে বিমুক্ত হয়েছি বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অপর কর্তব্য নেই, ভগবান ইহা বললেন। ভিক্ষুগণ সন্তুষ্টচিত্তে ভগবানের ভাষণ অভিনন্দন করলেন। এই সূত্র দেশিত হলে সহস্র ভিক্ষুর চিত্ত অনাসক্ত হয়ে আসব হতে বিমুক্ত হলো।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. অপবিত্র সূত্র</h3>
<p class="bodytext">২৯.১. আমি এরূপ শুনেছি। এক সময় ভগবান রাজগৃহে<span class="ftnRef">[15]</span>অবস্থান করছিলেন-বেণুবনে<span class="ftnRef">[16]</span> কলন্দক নিবাপে।<span class="ftnRef">[17]</span>সেখানে ভগবান ভিক্ষুগণকে আহ্বান করে বললেন : </p>
<p class="bodytext">“হে ভিক্ষুগণ, সমস্তই অপবিত্র (ময়লাযুক্ত)।ভিক্ষুগণ, সমস্ত কী কী, যা অপবিত্র? হে ভিক্ষুগণ, চক্ষু অপবিত্র, রূপ অপবিত্র, চক্ষু-বিজ্ঞান অপবিত্র, চক্ষু-সংস্পর্শ অপবিত্র, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র। কিসের দ্বারা অপবিত্র? জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য এবং নৈরাশ্যের কারণে অপবিত্র বলে আমি বলি।</p>
<p class="bodytext">২. শ্রোত্র অপবিত্র, শব্দ অপবিত্র, শ্রোত্র-বিজ্ঞান অপবিত্র, শ্রোত্র-সংস্পর্শ অপবিত্র, শ্রোত্র সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র। কিসের দ্বারা অপবিত্র? জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য এবং নৈরাশ্যের কারণে অপবিত্র বলে আমি বলি।</p>
<p class="bodytext">৩. ঘ্রাণ অপবিত্র, গন্ধ অপবিত্র, ঘ্রাণ-বিজ্ঞান অপবিত্র, ঘ্রাণ-সংস্পর্শ অপবিত্র, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র, কিসের দ্বারা অপবিত্র? জন্মের কারণে, জরার কারণে, মৃত্যুর কারণে, শোক, পরিদেবন, দুঃখ, দৌর্মনস্য এবং নৈরাশ্যের কারণে অপবিত্র বলে আমি বলি।</p>
<p class="bodytext">৪. জিহ্বা অপবিত্র, রস অপবিত্র, জিহ্বা-বিজ্ঞান অপবিত্র, জিহ্বা-সংস্পর্শ অপবিত্র, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র। কিসের দ্বারা অপবিত্র? জন্মের কারণে অপবিত্র, জরার কারণে অপবিত্র, মৃত্যুর কারণে অপবিত্র, শোক, পরিদেবন, দুঃখ, দৌর্মনস্য এবং নৈরাশ্যের কারণে অপবিত্র বলে আমি বলি।</p>
<p class="bodytext">৫. কায় অপবিত্র, স্প্রষ্টব্য অপবিত্র, কায়-বিজ্ঞান অপবিত্র, কায়-সংস্পর্শ অপবিত্র, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র। কিসের দ্বারা অপবিত্র? জন্মের কারণে অপবিত্র, জরার কারণে অপবিত্র, মৃত্যুর কারণে অপবিত্র, শোক, পরিদেবন, দুঃখ, দৌর্মনস্য ও নৈরাশ্যের কারণে অপবিত্র বলে আমি বলি।</p>
<p class="bodytext">৬. মন অপবিত্র, ধর্ম অপবিত্র, মনোবিজ্ঞান অপবিত্র, মনো-সংস্পর্শ অপবিত্র, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অপবিত্র। কিসের দ্বারা অপবিত্র? জন্মের কারণে অপবিত্র, জরার কারণে অপবিত্র, মৃত্যুর কারণে অপবিত্র, শোক, পরিদেবন, দুঃখ, দৌর্মনস্য ও নৈরাশ্যের কারণে অপবিত্র বলে আমি বলি।”</p>
<p class="bodytext">৭. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ (অনাসক্ত) প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এই জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. যথাযথ মূলোৎপাটন সূত্র</h3>
<p class="bodytext">৩০.১. “হে ভিক্ষুগণ, আমি তোমাদেরকে ‘সর্ব (সমস্ত)’ এই ভ্রান্ত ধারণা মূলোৎপাটনের যথার্থ উপায় (প্রতিপদা) সম্পর্কে দেশনা করব। তা শ্রবণ কর, উত্তমরূপে মনোনিবেশ কর; আমি ভাষণ করছি। হে ভিক্ষুগণ, ‘সর্ব’ এই ভ্রান্ত ধারণা মূলোৎপাটনের (অপসারণের) প্রকৃত উপায় কী?</p>
<p class="bodytext">২. “হে ভিক্ষুগণ, এখানে (এই বুদ্ধশাসনে) ভিক্ষু‘চক্ষু’ বলে মনে করেন না, ‘চক্ষুতে’ মনে করেন না, ‘চক্ষু হতে’ মনে করেন না, ‘চক্ষু আমার’ মনে করেন না। ‘রূপ’ বলে মনে করেন না, ‘রূপে’ মনে করেন না, ‘রূপ হতে’ মনে করেন না, ‘রূপ আমার’ মনে করেন না। ‘চক্ষু-বিজ্ঞান’ বলে মনে করেন না, ‘চক্ষু-বিজ্ঞানে’ মনে করেন না, ‘চক্ষু-বিজ্ঞান হতে’ মনে করেন না, ‘চক্ষু-বিজ্ঞান আমার’ মনে করেন না। ‘চক্ষু-সংস্পর্শ’ বলে মনে করেন না, ‘চক্ষু-সংস্পর্শে’ মনে করেন না, ‘চক্ষু-সংস্পর্শ হতে’ মনে করেন না, ‘চক্ষু-সংস্পর্শ আমার’ মনে করেন না। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ বলে মনে করেন না ‘তাতে’ বলে মনে করেন না, ‘তা হতে’ মনে করেন না, ‘তা আমার’ মনে করেন না।</p>
<p class="bodytext">৩. ‘শ্রোত্র’ বলে মনে করেন না, ‘শ্রোত্রে’ মনে করেন না, ‘শ্রোত্র হতে’ মনে করেন না, ‘শ্রোত্র আমার’ মনে করেন না, ‘শব্দ’ বলে মনে করেন না, ‘শব্দে’ মনে করেন না, ‘শব্দ হতে’ মনে করেন না, ‘শব্দ আমার’ মনে করেন না। ‘শ্রোত্র-বিজ্ঞান’ বলে মনে করেন না, ‘শ্রোত্র-বিজ্ঞানে’ মনে করেন না, ‘শ্রোত্র-বিজ্ঞান হতে’ মনে করেন না, ‘শ্রোত্র-বিজ্ঞান আমার’ মনে করেন না। ‘শ্রোত্র-সংস্পর্শ’ বলে মনে করেন না, ‘শ্রোত্র-সংস্পর্শে’ বলে মনে করেন না, ‘শ্রোত্র-সংস্পর্শ হতে’ মনে করেন না, ‘শ্রোত্র-সংস্পর্শ আমার’ বলে মনে করেন না। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ মনে করেন না, ‘তাতে’ মনে করেন না, ‘তা হতে’ মনে করেন না, ‘তা আমার’ মনে করেন না।</p>
<p class="bodytext">৪. ‘ঘ্রাণ’ বলে মনে করেন না, ‘ঘ্রাণে’ মনে করেন না, ‘ঘ্রাণ হতে’ মনে করেন না, ‘ঘ্রাণ আমার’ মনে করেন না। ‘গন্ধ’ বলে মনে করেন না, ‘গন্ধে’ মনে করেন না, ‘গন্ধ হতে’ মনে করেন না, ‘গন্ধ আমার’ মনে করেন না। ‘ঘ্রাণ-বিজ্ঞান’ বলে মনে করেন না, ‘ঘ্রাণ-বিজ্ঞানে’ বলে মনে করেন না, ‘ঘ্রাণ-বিজ্ঞান হতে’ মনে করেন না, ‘ঘ্রাণ-বিজ্ঞান আমার’ মনে করেন না। ‘ঘ্রাণ-সংস্পর্শ’ বলে মনে করেন না, ‘ঘ্রাণ-সংস্পর্শে’ মনে করেন না, ‘ঘ্রাণ-সংস্পর্শ হতে’ মনে করেন না, ‘ঘ্রাণ-সংস্পর্শ আমার’ মনে করেন না। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’-ও মনে করেন না, ‘তাতে’-ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">৫. ‘জিহ্বা’ বলে মনে করেন না, ‘জিহ্বায়’ মনে করেন না, ‘জিহ্বা হতে’ মনে করেন না, ‘জিহ্বা আমার’ মনে করেন না। ‘রস’ বলে মনে করেন না, ‘রসে’ বলে মনে করেন না, ‘রস হতে’ মনে করেন না, ‘রস আমার’ মনে করেন না, ‘জিহ্বা-বিজ্ঞান’ বলে মনে করেন না, ‘জিহ্বা-বিজ্ঞানে’ মনে করেন না, ‘জিহ্বা-বিজ্ঞান হতে’ মনে করেন না, ‘জিহ্বা-বিজ্ঞান আমার’ মনে করেন না। ‘জিহ্বা-সংস্পর্শ’ বলে মনে করেন না, ‘জিহ্বা-সংস্পর্শে’ মনে করেন না, ‘জিহ্বা-সংস্পর্শ হতে’ মনে করেন না, ‘জিহ্বা-সংস্পর্শ আমার’ মনে করেন না। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’-ও মনে করেন না, ‘তাতে’ও মনে করেন না, ‘তা হতে’ ও মনে করেন না, ‘তা আমার’ মনে করেন না।</p>
<p class="bodytext">৬. ‘কায়’ বলে মনে করেন না, ‘কায়ে’ মনে করেন না, ‘কায় হতে’ মনে করেন না, ‘কায় আমার’ মনে করেন না। ‘স্প্রষ্টব্য’ বলে মনে করেন না, ‘স্প্রষ্টব্যে’ মনে করেন না, ‘স্প্রষ্টব্য হতে’ মনে করেন না, ‘স্প্রষ্টব্য আমার’ মনে করেন না। ‘কায়-বিজ্ঞান’ বলে মনে করেন না, ‘কায়-বিজ্ঞানে’ মনে করেন না, ‘কায়-বিজ্ঞান হতে’ মনে করেন না, ‘কায়-বিজ্ঞান আমার’ মনে করেন না। ‘কায়-সংস্পর্শ’ বলে মনে করেন না, ‘কায়-সংস্পর্শে’ মনে করেন না, ‘কায়-সংস্পর্শ হতে’ মনে করেন না, ‘কায়-সংস্পর্শ আমার’ মনে করেন না। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও বলে মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">৭. ‘মন’ বলে মনে করেন না, ‘মনে’ বলে মনে করেন না, ‘মন হতে’ মনে করেন না। ‘মন আমার’মনে করেন না। ‘ধর্ম’ বলে মনে করেন না, ‘ধর্মে’ মনে করেন না, ‘ধর্ম হতে’ মনে করেন না, ‘ধর্ম আমার’ মনে করেন না। ‘মনোবিজ্ঞান’ বলে মনে করেন না, ‘মনোবিজ্ঞানে’ মনে করেন না, ‘মনোবিজ্ঞান হতে’ মনে করেন না, ‘মনোবিজ্ঞান আমার’ মনে করেন না। ‘মনো-সংস্পর্শ’ বলে মনে করেন না, ‘মনো-সংস্পর্শে’ মনে করেন না, ‘মনো-সংস্পর্শ হতে’ মনে করেন না, ‘মনো-সংস্পর্শ আমার’ মনে করেন না। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়; তা ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">৮.‘সর্ব’ মনে করেন না, ‘সর্বে’ মনে করেন না, ‘সর্ব হতে’ মনে করেন না, ‘সর্ব আমার’ মনে করেন না। তিনি এভাবে মনে না করার সময় কিছুতেই এ জগতে আসক্ত হন না, আসক্ত না হওয়ায় তার পরিত্রাস হয় না, পরিত্রাস না হওয়ায় তিনি স্বয়ং পরিনির্বৃত হন এবং প্রকৃষ্টরূপে জানেন যে, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই।’ হে ভিক্ষুগণ, ‘সর্ব’ এই ভ্রান্ত ধারণা মূলোৎপাটনের ইহাই উপায় (প্রতিপদা)।”</p>
<p class="centered">অষ্টম সূত্র সমাপ্ত।</p>
<h3 class="subhead">৯.  প্রথম ‘মূলোৎপাটন সাহায্যকারী’ সূত্র</h3>
<p class="bodytext">৩১.১.হে ভিক্ষুগণ, আমি তোমাদেরকে ‘সর্ব’ এই ভ্রান্ত ধারণার মূলোৎপাটনের (অপনোদনের) সাহায্যকারী উপায় (প্রতিপদা) সম্পর্কে দেশনা করব। তা শ্রবণ কর। হে ভিক্ষুগণ, ‘সর্ব’ এই ভ্রান্ত ধারণার মূলোৎপাটনের উপায় কী কী?”</p>
<p class="bodytext">২. “হে ভিক্ষুগণ, এই শাসনে ভিক্ষু ‘চক্ষু’ বলে মনে করেন না, ‘চক্ষুতে’ মনে করেন না, ‘চক্ষু হতে’ মনে করেন না, ‘চক্ষু আমার’ মনে করেন না। ‘রূপ’ বলে মনে করেন না, ‘রূপে’ মনে করেন না, ‘রূপ হতে’ মনে করেন না, ‘রূপ আমার’ মনে করেন না। ‘চক্ষু-বিজ্ঞান’ বলে মনে করেন না, ‘চক্ষু-বিজ্ঞানে’ মনে করেন না, ‘চক্ষু-বিজ্ঞান হতে’ মনে করেন না, ‘চক্ষু-বিজ্ঞান আমার’ বলে মনে করেন না। ‘চক্ষু-সংস্পর্শ’ বলে মনে করেন না, ‘চক্ষু-সংস্পর্শে’ মনে করেন না, ‘চক্ষু-সংস্পর্শ হতে’ মনে করেন না, ‘চক্ষু-সংস্পর্শ আমার’ মনে করেন না। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু, ভিক্ষুগণ, ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে, তা হতে অন্যথাভাব সৃষ্টি হয়। অন্যথাভাবী (বিপরীত দৃষ্টিসম্পন্ন) ভব-সংলগ্ন সত্ত্ব (জগতে)ভবকে অভিনন্দন করে।</p>
<p class="bodytext">৩. এই শাসনে ভিক্ষু ‘শ্রোত্র’ বলে মনে করেন না, ‘শ্রোত্রে’ মনে করেন না। ‘শ্রোত্র হতে’ মনে করেন না, ‘শ্রোত্র আমার’ মনে করেন না। ‘শব্দ’ বলে মনে করেন না, ‘শব্দে’ মনে করেন না, ‘শব্দ হতে’ মনে করেন না, ‘শব্দ আমার’ মনে করেন না। ‘শ্রোত্র-বিজ্ঞান’ বলে মনে করেন না, ‘শ্রোত্র-বিজ্ঞানে’ মনে করেন না, ‘শ্রোত্র-বিজ্ঞান হতে’ মনে করেন না। ‘শ্রোত্র-বিজ্ঞান আমার’ মনে করেন না। ‘শ্রোত্র-সংস্পর্শ’ বলে মনে করেন না, ‘শ্রোত্র-সংস্পর্শে’ মনে করেন না, ‘শ্রোত্র-সংস্পর্শ হতে’ মনে করেন না, ‘শ্রোত্র-সংস্পর্শ আমার’ মনে করেন না। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু, ভিক্ষুগণ ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে, তা হতে অন্যথাভাব (বিপরীত দৃষ্টি) সৃষ্টি হয়। অন্যথাভাবী (বিপরীত দৃষ্টিসম্পন্ন) ভবসংলগ্ন সত্ত্ব (জগতে) ভবকে অভিনন্দন করে।</p>
<p class="bodytext">৪. এই শাসনে ভিক্ষু ‘ঘ্রাণ’ বলে মনে করেন না, ‘ঘ্রাণে’ মনে করেন না, ‘ঘ্রাণ হতে’ মনে করেন না, ‘ঘ্রাণ আমার’ মনে করেন না’। ‘গন্ধ’ বলে মনে করেন না, ‘গন্ধে’ মনে করেন না, ‘গন্ধ হতে’ মনে করেন না, ‘গন্ধ আমার’ মনে করেন না। ‘ঘ্রাণ-বিজ্ঞান’ বলে মনে করেন না, ‘ঘ্রাণ-বিজ্ঞানে’ মনে করেন না, ‘ঘ্রাণ-বিজ্ঞান হতে’ মনে করেন না, ‘ঘ্রাণ-বিজ্ঞান আমার’ মনে করেন না। ‘ঘ্রাণ-সংস্পর্শ’ বলে মনে করেন না, ‘ঘ্রাণ-সংস্পর্শে’ বলে মনে করেন না, ‘ঘ্রাণ-সংস্পর্শ হতে’ মনে করেন না, ‘ঘ্রাণ-সংস্পর্শ আমার’ মনে করেন না। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু ভিক্ষুগণ, ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে, তা হতে অন্যথাভাব সৃষ্টি হয়। অন্যথাভাবী ভবসংলগ্ন সত্ত্ব (জগতে) ভবকে অভিনন্দন করে।</p>
<p class="bodytext">৫. এই শাসনে ভিক্ষু ‘জিহ্বা’ বলে মনে করেন না, ‘জিহ্বায়’ মনে করেন না, ‘জিহ্বা হতে’ মনে করেন না, ‘জিহ্বা আমার’ মনে করেন না, ‘রস’ বলে মনে করেন না, ‘রসে’ মনে করেন না, ‘রস হতে’ মনে করেন না, ‘রস আমার’ মনে করেন না’। ‘জিহ্বা-বিজ্ঞান’ বলে মনে করেন না, ‘জিহ্বা-বিজ্ঞানে’ মনে করেন না, ‘জিহ্বা বিজ্ঞান হতে’ মনে করেন না, ‘জিহ্বা-বিজ্ঞান আমার’ মনে করেন না। ‘জিহ্বা-সংস্পর্শ’ বলে মনে করেন না, ‘জিহ্বা-সংস্পর্শে’ বলে মনে করেন না, ‘জিহ্বা-সংস্পর্শ হতে’ বলে মনে করেন না, ‘জিহ্বা-সংস্পর্শ আমার’ বলে মনে করেন না। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু ভিক্ষুগণ, ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে, তা হতে অন্যথাভাব সৃষ্টি হয়। অন্যথাভাবী ভবসংলগ্ন সত্ত্ব (জগতে) ভবতে অভিনন্দন করে।</p>
<p class="bodytext">৬. এই শাসনে ভিক্ষু ‘কায়’ বলে মনে করেন না, ‘কায়ে’ মনে করেন না, ‘কায় হতে’ মনে করেন না, ‘কায় আমার’ মনে করেন না, ‘স্প্রষ্টব্য’ বলে মনে করেন না, ‘স্প্রষ্টব্যে’ মনে করেন না, ‘স্প্রষ্টব্য হতে’ মনে করেন না, ‘স্প্রষ্টব্য আমার’ মনে করেন না। ‘কায়-বিজ্ঞান’ বলে মনে করেন না, ‘কায়-বিজ্ঞানে’ মনে করেন না, ‘কায়-বিজ্ঞান হতে’ মনে করেন না, ‘কায়-বিজ্ঞান আমার’ মনে করেন না। ‘কায়-সংস্পর্শ’ বলে মনে করেন না, ‘কায়-সংস্পর্শে’ মনে করেন না, ‘কায়-সংস্পর্শ হতে’ মনে করেন না, ‘কায়-সংস্পর্শ আমার’ মনে করেন না। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু ভিক্ষুগণ, ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে; তা হতে অন্যথাভাব সৃষ্টি হয়। অন্যথাভাবী ভবসংলগ্ন সত্ত্ব (জগতে) ভবকে অভিনন্দন করে।</p>
<p class="bodytext">৭. এ শাসনে ভিক্ষু ‘মন’ বলে মনে করেন না, ‘মনে’ বলে মনে করেন না, ‘মন হতে’ মনে করেন না, ‘মন আমার’ মনে করেন না। ‘ধর্ম’ বলে মনে করেন না, ‘ধর্মে’ মনে করেন না, ‘ধর্ম হতে’ মনে করেন না, ‘ধর্ম আমার’ মনে করেন না। ‘মনোবিজ্ঞান’ বলে মনে করেন না, ‘মনোবিজ্ঞানে’ মনে করেন না, ‘মনোবিজ্ঞান হতে’ মনে করেন না, ‘মনোবিজ্ঞান আমার’ মনে করেন না। ‘মনো-সংস্পর্শ’ বলে মনে করেন না, ‘মনো-সংস্পর্শে’ মনে করেন না, ‘মনো-সংস্পর্শ হতে’ মনে করেন না, ‘মনো-সংস্পর্শ আমার’ মনে করেন না, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না।</p>
<p class="bodytext">যেহেতু ভিক্ষুগণ, ‘যা’ বলে মনে করে, ‘যাতে’ মনে করে, ‘যা হতে’ মনে করে, ‘যা আমার’ মনে করে, তা হতে অন্যথাভাব সৃষ্টি হয়। অন্যথাভাবী ভবসংলগ্ন সত্ত্ব (জগতে) ভবকে অভিনন্দন করে।</p>
<p class="bodytext">৮. যে পর্যন্ত ভিক্ষুগণ, স্কন্ধ-ধাতু-আয়তনকে<span class="ftnRef">[18]</span> ‘তা’ ও মনে করেন না, ‘তাতে’ ও মনে করেন না, ‘তা হতে’ ও মনে করেন না, ‘তা আমার’ ও মনে করেন না। তিনি এভাবে মনে না করার কারণে জগতে কিছুর প্রতি আসক্তি উৎপন্ন করেন না। আসক্ত না হওয়ায় পরিত্রাস হয় না, পরিত্রাস না হওয়ায় তিনি স্বয়ং পরিনির্বৃত হন এবং প্রকৃষ্টরূপে জানেন যে, ‘জন্মবীজ ক্ষয় হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে আসব ক্ষয়ের নিমিত্ত আর অপর কর্তব্য নাই।’ হে ভিক্ষুগণ, ইহাই ‘সর্ব’ এই ভ্রান্ত ধারণা মূলোৎপাটনের সাহায্যকারী প্রতিপদা (উপায়)।”</p>
<p class="centered">নবম সূত্র সমাপ্ত।</p>
<h3 class="subhead">১০. দ্বিতীয় ‘মূলোৎপাটন সাহায্যকারী’ সূত্র</h3>
<p class="bodytext">৩২.১. “হে ভিক্ষুগণ, আমি তোমাদেরকে ‘সর্ব’ এই ভ্রান্ত ধারণা মূলোৎপাটনের সাহায্যকারী উপায় সম্পর্কে দেশনা করব। তা শ্রবণ কর। হে ভিক্ষুগণ, ‘সর্ব’ এই ভ্রান্ত ধারণা মূলোৎপাটনের সাহায্যকারী উপায় কী কী?”</p>
<p class="bodytext">২. “হে ভিক্ষুগণ, তোমরা ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে”।</p>
<p class="bodytext">“যা অনিত্য, দুঃখময় ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“রূপ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“চক্ষু-বিজ্ঞান নিত্য নাকি অনিত্য?”</p>
<p class="bodytext">“অনিত্য, ভন্তে”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“চক্ষু-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে”</p>
<p class="bodytext">৩. “শ্রোত্র নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দোখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“শব্দ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“শ্রোত্র-বিজ্ঞান নিত্য নাকি অনিত্য?”</p>
<p class="bodytext">“অনিত্য ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“শ্রোত্র-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে”।</p>
<p class="bodytext">“শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্ম’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৪. “ঘ্রাণ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“গন্ধ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“ঘ্রাণ-বিজ্ঞান নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“ঘ্রাণ-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৫. “জিহ্বা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“রস নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“জিহ্বা-বিজ্ঞান নিত্য নাকি অনিত্য?”</p>
<p class="bodytext">“অনিত্য ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“জিহ্বা-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৬. “কায় নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“স্প্রষ্টব্য নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“কায়-বিজ্ঞান নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“কায়-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৭. “মন নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“ধর্ম নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“মনোবিজ্ঞান নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“মনো-সংস্পর্শ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার, ইহা আমি, ইহা আমার আত্মা’ বলে দেখা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৮. হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হয়, রূপের প্রতি নির্বেদ প্রাপ্ত হয়, চক্ষু-বিজ্ঞানের প্রতি নির্বেদ প্রাপ্ত হয়, চক্ষু-সংস্পর্শের প্রতি নির্বেদ প্রাপ্ত হয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়; শ্রোত্রের প্রতি নির্বেদ প্রাপ্ত হয়, শব্দের প্রতি নির্বেদ প্রাপ্ত হয়, শ্রোত্র-বিজ্ঞানের প্রতি নির্বেদ প্রাপ্ত হয়, শ্রোত্র-সংস্পর্শের প্রতি নির্বেদ প্রাপ্ত হয়, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়; ঘ্রাণের প্রতি নির্বেদ প্রাপ্ত হয়, গন্ধের প্রতি নির্বেদ প্রাপ্ত হয়, ঘ্রাণ-বিজ্ঞানের প্রতি নির্বেদ প্রাপ্ত হয়, ঘ্রাণ-সংস্পর্শের প্রতি নির্বেদ প্রাপ্ত হয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়; জিহ্বার প্রতি নির্বেদ প্রাপ্ত হয়, রসের প্রতি নির্বেদ প্রাপ্ত হয়, জিহ্বা-বিজ্ঞানের প্রতি নির্বেদ প্রাপ্ত হয়, জিহ্বা-সংস্পর্শের প্রতি নির্বেদ প্রাপ্ত হয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়; কায়ের প্রতি নির্বেদ প্রাপ্ত হয়, স্প্রষ্টব্যের প্রতি নির্বেদ প্রাপ্ত হয়, কায়-বিজ্ঞানের প্রতি নির্বেদ প্রাপ্ত হয়, কায়-সংস্পর্শের প্রতি নির্বেদ প্রাপ্ত হয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়; মনের প্রতি নির্বেদ প্রাপ্ত হয়, ধর্মের প্রতি নির্বেদ প্রাপ্ত হয়, মনোবিজ্ঞানের প্রতি নির্বেদ প্রাপ্ত হয়, মনো-সংস্পর্শের প্রতি নির্বেদ প্রাপ্ত হয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হয়। নির্বেদ হতে বিরাগ হয়, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, “জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসবক্ষয়ের নিমিত্ত) আর অপর কর্তব্য নেই।’ হে ভিক্ষুগণ, ইহাই ‘সর্ব’ এই ভ্রান্ত ধারণার মূলোৎপাটনের সাহায্যকারী প্রতিপদা (উপায়)।”</p>
<p class="centered">দশম সূত্র সমাপ্ত।</p>
<p class="centered">সর্ব বর্গ তৃতীয় সমাপ্ত।</p>
<p class="bodytext">স্মারক গাথা :</p>
<p class="gatha">সর্ব (সমস্ত), দুই পরিত্যাগ, অপরিজ্ঞান অপর দ্বিবিধ;</p>
<p class="gatha">আদীপ্ত, অপবিত্র, প্রকৃত আর সাহায্যকারী দ্বিবিধ;</p>
<p class="gatha">এভাবে বর্গ হিসেবে তা হলো কথিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৪. জন্মধর্মী বর্গ</h2>
<h3 class="subhead">১. জন্মধর্মী সূত্র</h3>
<p class="bodytext">৩৩.১ আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত আরামে (বিহারে)। সেখানে ভগবান ভিক্ষুগণকে আহ্বান করে বললেন, “হে ভিক্ষুগণ, সমস্তই জন্মধর্মী (জন্ম স্বভাব বিশিষ্ট)।ভিক্ষুগণ, সমস্ত কী কী, যা জন্মধর্মী?”</p>
<p class="bodytext">২. “হে ভিক্ষুগণ, চক্ষু জন্মধর্মী। রূপ জন্মধর্মী। চক্ষু-বিজ্ঞান জন্মধর্মী। চক্ষু-সংস্পর্শ জন্মধর্মী। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও জন্মধর্মী। শ্রোত্র জন্মধর্মী। শব্দ জন্মধর্মী। শ্রোত্র-বিজ্ঞান জন্মধর্মী। শ্রোত্র সংস্পর্শ জন্মধর্মী। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জন্মধর্মী। ঘ্রাণ জন্মধর্মী, গন্ধ জন্মধর্মী, ঘ্রাণ-বিজ্ঞান জন্মধর্মী। ঘ্রাণ-সংস্পর্শ জন্মধর্মী। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জন্মধর্মী। জিহ্বা জন্মধর্মী। রস জন্মধর্মী, জিহ্বা-বিজ্ঞান জন্মধর্মী, জিহ্বা-সংস্পর্শ জন্মধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও জন্মধর্মী। কায় জন্মধর্মী, স্প্রষ্টব্য জন্মধর্মী, কায়-বিজ্ঞান জন্মধর্মী, কায়-সংস্পর্শ জন্মধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জন্মধর্মী। মন জন্মধর্মী, ধর্ম জন্মধর্মী, মনোবিজ্ঞান জন্মধর্মী, মনো-সংস্পর্শ জন্মধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জন্মধর্মী।”</p>
<p class="bodytext">৩. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসবক্ষয়ের নিমিত্ত) আর অপর কর্তব্য নাই।”</p>
<p class="centered">প্রথম সূত্র সমাপ্ত।</p>
<h3 class="subhead">২. জরাধর্মী সূত্র</h3>
<p class="bodytext">৩৪.১. “হে ভিক্ষুগণ, সমস্তই জরাধর্মী। হে ভিক্ষুগণ, সমস্ত কী কী, যা জরাধর্মী”?</p>
<p class="bodytext">২. “হে ভিক্ষুগণ, চক্ষু জরাধর্মী, রূপ জরাধর্মী, চক্ষু-বিজ্ঞান জরাধর্মী, চক্ষু-সংস্পর্শ জরাধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জরাধর্মী। শ্রোত্র জরাধর্মী, শব্দ জরাধর্মী, শ্রোত্র-বিজ্ঞান জরাধর্মী, শ্রোত্র-সংস্পর্শ জরাধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জরাধর্মী। ঘ্রাণ জরাধর্মী, গন্ধ জরাধর্মী, ঘ্রাণ-বিজ্ঞান জরাধর্মী, ঘ্রাণ-সংস্পর্শ জরাধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জরাধর্মী। জিহ্বা জরাধর্মী, রস জরাধর্মী, জিহ্বা-বিজ্ঞান জরাধর্মী, জিহ্বা-সংস্পর্শ জরাধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও জরাধর্মী। কায় জরাধর্মী, স্প্রষ্টব্য জরাধর্মী, কায়-বিজ্ঞান জরাধর্মী, কায়-সংস্পর্শ জরাধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও জরাধর্মী। মন জরাধর্মী, ধর্ম জরাধর্মী, মনোবিজ্ঞান জরাধর্মী, মনো-সংস্পর্শ জরাধর্মী, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাও জরাধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. ব্যাধিধর্মী সূত্র</h3>
<p class="bodytext">৩৫.১. “হে ভিক্ষুগণ, সমস্তই ব্যাধিধর্মী। ভিক্ষুগণ, সমস্ত কী কী, যা ব্যাধিধর্মী?”</p>
<p class="bodytext">২. “হে ভিক্ষুগণ, চক্ষু ব্যাধিধর্মী। রূপ ব্যাধিধর্মী। চক্ষু-বিজ্ঞান ব্যাধিধর্মী। চক্ষু-সংস্পর্শ ব্যাধিধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী। শ্রোত্র ব্যাধিধর্মী, শব্দ ব্যাধিধর্মী, শ্রোত্র-বিজ্ঞান ব্যাধিধর্মী, শ্রোত্র-সংস্পর্শ ব্যাধিধর্মী। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী। ঘ্রাণ ব্যাধিধর্মী, গন্ধ ব্যাধিধর্মী, ঘ্রাণ-বিজ্ঞান ব্যাধিধর্মী, ঘ্রাণ-সংস্পর্শ ব্যাধিধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী। জিহ্বা ব্যাধিধর্মী, রস ব্যাধিধর্মী, জিহ্বা-বিজ্ঞান ব্যাধিধর্মী, জিহ্বা-সংস্পর্শ ব্যাধিধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী। কায় ব্যাধিধর্মী, স্প্রষ্টব্য ব্যাধিধর্মী, কায়-বিজ্ঞান ব্যাধিধর্মী, কায়-সংস্পর্শ ব্যাধিধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী। মন ব্যাধিধর্মী, ধর্ম ব্যাধিধর্মী, মনোবিজ্ঞান ব্যাধিধর্মী, মনো-সংস্পর্শ ব্যাধিধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যাধিধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. মরণধর্মী সূত্র</h3>
<p class="bodytext">৩৬.১. “হে ভিক্ষুগণ, সমস্তই মরণধর্মী। ভিক্ষুগণ সমস্ত কী কী, যা মরণধর্মী?”</p>
<p class="bodytext">২. “হে ভিক্ষুগণ, চক্ষু মরণধর্মী। রূপ মরণধর্মী, চক্ষু-বিজ্ঞান মরণধর্মী, চক্ষু-সংস্পর্শ মরণধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী। শ্রোত্র মরণধর্মী, শব্দ মরণধর্মী, শ্রোত্র-বিজ্ঞান মরণধর্মী, শ্রোত্র-সংস্পর্শ মরণধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী, ঘ্রাণ মরণধর্মী, গন্ধ মরণধর্মী, ঘ্রাণ-বিজ্ঞান মরণধর্মী, ঘ্রাণ-সংস্পর্শ মরণধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী। জিহ্বা মরণধর্মী, রস মরণধর্মী, জিহ্বা-বিজ্ঞান মরণধর্মী, জিহ্বা-সংস্পর্শ মরণধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী। কায় মরণধর্মী, স্প্রষ্টব্য মরণধর্মী, কায়-বিজ্ঞান মরণধর্মী, কায়-সংস্পর্শ মরণধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী। মন মরণধর্মী, ধর্ম মরণধর্মী, মনোবিজ্ঞান মরণধর্মী, মনো-সংস্পর্শ মরণধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও মরণধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন। শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. শোকধর্মী সূত্র</h3>
<p class="bodytext">৩৭.১. “হে ভিক্ষুগণ, সমস্তই শোকধর্মী, ভিক্ষুগণ, সমস্ত কী কী, যা শোকধর্মী?”</p>
<p class="bodytext">২. “হে ভিক্ষুগণ, চক্ষু শোকধর্মী, রূপ শোকধর্মী, চক্ষু-বিজ্ঞান শোকধর্মী, চক্ষু-সংস্পর্শ শোকধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী। শ্রোত্র শোকধর্মী, শব্দ শোকধর্মী, শ্রোত্র-বিজ্ঞান শোকধর্মী, শ্রোত্র-সংস্পর্শ শোকধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী। ঘ্রাণ শোকধর্মী, গন্ধ শোকধর্মী, ঘ্রাণ-বিজ্ঞান শোকধর্মী, ঘ্রাণ-সংস্পর্শ শোকধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী। জিহ্বা শোকধর্মী, রস শোকধর্মী, জিহ্বা-বিজ্ঞান শোকধর্মী, জিহ্বা-সংস্পর্শ শোকধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী। কায় শোকধর্মী, স্প্রষ্টব্য শোকধর্মী, কায়-বিজ্ঞান শোকধর্মী, কায়-সংস্পর্শ শোকধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী। মন শোকধর্মী, ধর্ম শোকধর্মী, মনোবিজ্ঞান শোকধর্মী, মনো-সংস্পর্শ শোকধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও শোকধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. ক্লেশধর্মী সূত্র</h3>
<p class="bodytext">৩৮.১. “হে ভিক্ষুগণ, সমস্তই ক্লেশধর্মী। ভিক্ষুগণ, সমস্ত কী কী, যা ক্লেশধর্মী?”</p>
<p class="bodytext">২. “হে ভিক্ষুগণ, চক্ষু ক্লেশধর্মী, রূপ ক্লেশধর্মী, চক্ষু-বিজ্ঞান ক্লেশধর্মী, চক্ষু-সংস্পর্শ ক্লেশধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী। শ্রোত্র ক্লেশধর্মী, শব্দ ক্লেশধর্মী, শ্রোত্র-বিজ্ঞান ক্লেশধর্মী, শ্রোত্র-সংস্পর্শ ক্লেশধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী। ঘ্রাণ ক্লেশধর্মী, গন্ধ ক্লেশধর্মী, ঘ্রাণ-বিজ্ঞান ক্লেশধর্মী, ঘ্রাণ-সংস্পর্শ ক্লেশধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী। জিহ্বা-ক্লেশধর্মী, রস ক্লেশধর্মী, জিহ্বা-বিজ্ঞান ক্লেশধর্মী, জিহ্বা-সংস্পর্শ ক্লেশধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী। কায় ক্লেশধর্মী, স্প্রষ্টব্য ক্লেশধর্মী, কায়-বিজ্ঞান ক্লেশধর্মী, কায়-সংস্পর্শ ক্লেশধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী। মন ক্লেশধর্মী, ধর্ম ক্লেশধর্মী, মনোবিজ্ঞান ক্লেশধর্মী, মনো-সংস্পর্শ ক্লেশধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্লেশধর্মী।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু- বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. ক্ষয়ধর্মী সূত্র</h3>
<p class="bodytext">৩৯.১. “হে ভিক্ষুগণ, সমস্তই ক্ষয়ধর্মী। ভিক্ষুগণ, সমস্ত কী কী, যা ক্ষয়ধর্মী?”</p>
<p class="bodytext">২. “হে ভিক্ষুগণ, চক্ষু ক্ষয়ধর্মী, রূপ ক্ষয়ধর্মী, চক্ষু-বিজ্ঞান ক্ষয়ধর্মী, চক্ষু-সংস্পর্শ ক্ষয়ধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ওক্ষয়ধর্মী। শ্রোত্র ক্ষয়ধর্মী, শব্দক্ষয়ধর্মী, শ্রোত্র-বিজ্ঞান ক্ষয়ধর্মী, শ্রোত্র-সংস্পর্শ ক্ষয়ধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্ষয়ধর্মী। ঘ্রাণ ক্ষয়ধর্মী, গন্ধ ক্ষয়ধর্মী, ঘ্রাণ-বিজ্ঞান ক্ষয়ধর্মী, ঘ্রাণ-সংস্পর্শ ক্ষয়ধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্ষয়ধর্মী। জিহ্বা ক্ষয়ধর্মী, রস ক্ষয়ধর্মী, জিহ্বা-বিজ্ঞান ক্ষয়ধর্মী, জিহ্বা-সংস্পর্শ-ক্ষয়ধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও ক্ষয়ধর্মী। কায় ক্ষয়ধর্মী, স্প্রষ্টব্য ক্ষয়ধর্মী, কায়-বিজ্ঞান ক্ষয়ধর্মী, কায়-সংস্পর্শ ক্ষয়ধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্ষয়ধর্মী। মন ক্ষয়ধর্মী, ধর্ম ক্ষয়ধর্মী, মনোবিজ্ঞান ক্ষয়ধর্মী, মনো-সংস্পর্শ ক্ষয়ধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ক্ষয়ধর্মী।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. ব্যয়ধর্মী সূত্র</h3>
<p class="bodytext">৪০.১. “হে ভিক্ষুগণ, সমস্তই ব্যয়ধর্মী। ভিক্ষুগণ, সমস্ত কী কী, যা ব্যয়ধর্মী?”</p>
<p class="bodytext">২. “হে ভিক্ষুগণ, চক্ষু ব্যয়ধর্মী, রূপ ব্যয়ধর্মী, চক্ষু-বিজ্ঞান ব্যয়ধর্মী, চক্ষু-সংস্পর্শ ব্যয়ধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যয়ধর্মী। শ্রোত্র ব্যয়ধর্মী, শব্দ ব্যয়ধর্মী, শ্রোত্র-বিজ্ঞান ব্যয়ধর্মী, শ্রোত্র-সংস্পর্শ ব্যয়ধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যয়ধর্মী। ঘ্রাণ ব্যয়ধর্মী, গন্ধ ব্যয়ধর্মী, ঘ্রাণ-বিজ্ঞান ব্যয়ধর্মী, ঘ্রাণ-সংস্পর্শ ব্যয়ধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা ও ব্যয়ধর্মী। জিহ্বা ব্যয়ধর্মী, রস ব্যয়ধর্মী, জিহ্বা-বিজ্ঞান ব্যয়ধর্মী, জিহ্বা-সংস্পর্শ ব্যয়ধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যয়ধর্মী। কায় ব্যয়ধর্মী, স্প্রষ্টব্য ব্যয়ধর্মী, কায়-বিজ্ঞান ব্যয়ধর্মী, কায়-সংস্পর্শ ব্যয়ধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যয়ধর্মী। মন ব্যয়ধর্মী, ধর্ম ব্যয়ধর্মী, মনোবিজ্ঞান ব্যয়ধর্মী, মনো-সংস্পর্শ ব্যয়ধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও ব্যয়ধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. সমুদয়ধর্মী সূত্র</h3>
<p class="bodytext">৪১.১. “হে ভিক্ষুগণ, সমস্তই সমুদয়ধর্মী (উৎপত্তিশীল)।ভিক্ষুগণ, সমস্ত কী কী, যা সমুদয়ধর্মী?”</p>
<p class="bodytext">২. “হে ভিক্ষুগণ, চক্ষু সমুদয়ধর্মী, রূপ সমুদয়ধর্মী। চক্ষু-বিজ্ঞান সমুদয়ধর্মী, চক্ষু-সংস্পর্শ সমুদয়ধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও সমুদয়ধর্মী। শ্রোত্র সমুদয়ধর্মী, শব্দ সমুদয়ধর্মী, শ্রোত্র-বিজ্ঞান সমুদয়ধর্মী, শ্রোত্র-সংস্পর্শ সমুদয়ধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও সমুদয়ধর্মী। ঘ্রাণ সমুদয়ধর্মী, গন্ধ সমুদয়ধর্মী, ঘ্রাণ-বিজ্ঞান সমুদয়ধর্মী, ঘ্রাণ-সংস্পর্শ সমুদয়ধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও সমুদয়ধর্মী। জিহ্বা সমুদয়ধর্মী, রস সমুদয়ধর্মী, জিহ্বা-বিজ্ঞান সমুদয়ধর্মী, জিহ্বা-সংস্পর্শ সমুদয়ধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও সমুদয়ধর্মী। কায় সমুদয়ধর্মী, স্প্রষ্টব্য সমুদয়ধর্মী, কায়-বিজ্ঞান সমুদয়ধর্মী, কায়-সংস্পর্শ সমুদয়ধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও সমুদয়ধর্মী। মন সমুদয়ধর্মী, ধর্ম সমুদয়ধর্মী, মনোবিজ্ঞান সমুদয়ধর্মী, মনো-সংস্পর্শ সমুদয়ধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও সমুদয়ধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">নবম সূত্র সমাপ্ত।</p>
<h3 class="subhead">১০. নিরোধধর্মী সূত্র</h3>
<p class="bodytext">৪২.১. “হে ভিক্ষুগণ সমস্তই নিরোধধর্মী। ভিক্ষুগণ, সমস্ত কী কী, যা নিরোধধর্মী?”</p>
<p class="bodytext">২. “হে ভিক্ষুগণ, চক্ষু নিরোধধর্মী, রূপ নিরোধধর্মী, চক্ষু-বিজ্ঞান নিরোধধর্মী, চক্ষু-সংস্পর্শ নিরোধধর্মী, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী। শ্রোত্র নিরোধধর্মী, শব্দ নিরোধধর্মী, শ্রোত্র-বিজ্ঞান নিরোধধর্মী, শ্রোত্র-সংস্পর্শ নিরোধধর্মী, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী। ঘ্রাণ নিরোধধর্মী, গন্ধ নিরোধধর্মী, ঘ্রাণ-বিজ্ঞান নিরোধধর্মী, ঘ্রাণ-সংস্পর্শ নিরোধধর্মী, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী। জিহ্বা নিরোধধর্মী, রস নিরোধধর্মী, জিহ্বা-বিজ্ঞান নিরোধধর্মী, জিহ্বা-সংস্পর্শ নিরোধধর্মী, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী। কায় নিরোধধর্মী, স্প্রষ্টব্য নিরোধধর্মী, কায়-বিজ্ঞান নিরোধধর্মী, কায়-সংস্পর্শ নিরোধধর্মী, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী। মন নিরোধধর্মী, ধর্ম নিরোধধর্মী, মনোবিজ্ঞান নিরোধধর্মী, মনো-সংস্পর্শ নিরোধধর্মী, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও নিরোধধর্মী।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">দশম সূত্র সমাপ্ত।</p>
<p class="centered">জন্মধর্মী বর্গ চতুর্থ সমাপ্ত।</p>
<p class="bodytext">স্মারক গাথা :</p>
<p class="gatha">জন্ম, জরা, ব্যাধি, মরণ, শোক ও ক্লেশ;</p>
<p class="gatha">ক্ষয়, ব্যয়, সমুদয়, নিরোধ মিলে হলো দশ।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৫. সর্ব-অনিত্য বর্গ</h2>
<h3 class="subhead">১. অনিত্য সূত্র</h3>
<p class="bodytext">৪৩.১. আমি এরূপ শুনেছি। এক সময় ভগবান শ্রাবস্তীর জেতবনে অনাথপিণ্ডিক নির্মিত বিহারে অবস্থান করছিলেন। সেখানে ভগবান ভিক্ষুগণকে আহ্বান করে বললেন, “হে ভিক্ষুগণ, সমস্তই অনিত্য। সমস্ত কী কী, যা অনিত্য?”</p>
<p class="bodytext">“হে ভিক্ষুগণ, চক্ষু অনিত্য, রূপ অনিত্য, চক্ষু-বিজ্ঞান অনিত্য, চক্ষু-সংস্পর্শ অনিত্য, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অনিত্য। শ্রোত্র অনিত্য, শব্দ অনিত্য, শ্রোত্র-বিজ্ঞান অনিত্য, শ্রোত্র-সংস্পর্শ অনিত্য, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তা-ও অনিত্য। ঘ্রাণ অনিত্য, গন্ধ অনিত্য, ঘ্রাণ-বিজ্ঞান অনিত্য, ঘ্রাণ-সংস্পর্শ অনিত্য, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য। জিহ্বা অনিত্য, রস অনিত্য, জিহ্বা-বিজ্ঞান অনিত্য, জিহ্বা-সংস্পর্শ অনিত্য, জিহ্বা-সংস্পর্শ হেতু যে সুখ বা দুঃখ বা অসুখ-অদুঃখ-বেদনা উৎপন্ন হয়, তাও অনিত্য। কায় অনিত্য, স্প্রষ্টব্য অনিত্য, কায়-বিজ্ঞান অনিত্য, কায়-সংস্পর্শ অনিত্য, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য। মন অনিত্য, ধর্ম অনিত্য, মনোবিজ্ঞান অনিত্য, মনো-সংস্পর্শ অনিত্য, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">প্রথম সূত্র সমাপ্ত।</p>
<h3 class="subhead">২. দুঃখ সূত্র</h3>
<p class="bodytext">৪৪.১. “হে ভিক্ষুগণ, সমস্ত দুঃখ। ভিক্ষুগণ, সমস্ত কী কী, যা দুঃখ?</p>
<p class="bodytext">২. “হে ভিক্ষুগণ, চক্ষু দুঃখ, রূপ দুঃখ, চক্ষু-বিজ্ঞান দুঃখ, চক্ষু-সংস্পর্শ দুঃখ, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ। শ্রোত্র দুঃখ, শব্দ দুঃখ, শ্রোত্র-বিজ্ঞান দুঃখ, শ্রোত্র-সংস্পর্শ দুঃখ, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ। ঘ্রাণ দুঃখ, গন্ধ দুঃখ, ঘ্রাণ-বিজ্ঞান দুঃখ, ঘ্রাণ-সংস্পর্শ দুঃখ, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ। জিহ্বা দুঃখ, রস দুঃখ, জিহ্বা-বিজ্ঞান দুঃখ, জিহ্বা-সংস্পর্শ দুঃখ, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ। কায় দুঃখ, স্প্রষ্টব্য দুঃখ, কায়-বিজ্ঞান দুঃখ, কায়-সংস্পর্শ দুঃখ, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ। মন দুঃখ, ধর্ম দুঃখ, মনোবিজ্ঞান দুঃখ, মনো-সংস্পর্শ দুঃখ, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. অনাত্ম সূত্র</h3>
<p class="bodytext">৪৫.১. “হে ভিক্ষুগণ, সমস্তই অনাত্ম। ভিক্ষুগণ, সমস্ত কী কী, যা অনাত্ম?”</p>
<p class="bodytext">২. “হে ভিক্ষুগণ, চক্ষু অনাত্ম, রূপ অনাত্ম, চক্ষু-বিজ্ঞান অনাত্ম, চক্ষু-সংস্পর্শ অনাত্ম, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম। শ্রোত্র অনাত্ম, শব্দ অনাত্ম, শ্রোত্র-বিজ্ঞান অনাত্ম, শ্রোত্র-সংস্পর্শ অনাত্ম, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম। ঘ্রাণ অনাত্ম, গন্ধ অনাত্ম, ঘ্রাণ-বিজ্ঞান অনাত্ম, ঘ্রাণ-সংস্পর্শ অনাত্ম, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম। জিহ্বা অনাত্ম, রস অনাত্ম, জিহ্বা-বিজ্ঞান অনাত্ম, জিহ্বা-সংস্পর্শ অনাত্ম, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম। কায় অনাত্ম, স্প্রষ্টব্য অনাত্ম, কায়-বিজ্ঞান অনাত্ম, কায়-সংস্পর্শ অনাত্ম, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম। মন অনাত্ম, ধর্ম অনাত্ম, মনোবিজ্ঞান অনাত্ম, মনো-সংস্পর্শ অনাত্ম, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. অভিজ্ঞেয় সূত্র</h3>
<p class="bodytext">৪৬.১. “হে ভিক্ষুগণ, সমস্তই অভিজ্ঞেয়।<span class="ftnRef">[19]</span> ভিক্ষুগণ, সমস্ত কী কী, যা অভিজ্ঞেয়?”</p>
<p class="bodytext">২. “হে ভিক্ষুগণ, চক্ষু অভিজ্ঞেয়, রূপ অভিজ্ঞেয়, চক্ষু-বিজ্ঞান অভিজ্ঞেয়, চক্ষু-সংস্পর্শ অভিজ্ঞেয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়। শ্রোত্র অভিজ্ঞেয়, শব্দ অভিজ্ঞেয়, শ্রোত্র-বিজ্ঞান অভিজ্ঞেয়, শ্রোত্র-সংস্পর্শ অভিজ্ঞেয়, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়। ঘ্রাণ অভিজ্ঞেয়, গন্ধ অভিজ্ঞেয়, ঘ্রাণ-বিজ্ঞান অভিজ্ঞেয়, ঘ্রাণ-সংস্পর্শ অভিজ্ঞেয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়। জিহ্বা অভিজ্ঞেয়, রস অভিজ্ঞেয়, জিহ্বা-বিজ্ঞান অভিজ্ঞেয়, জিহ্বা-সংস্পর্শ অভিজ্ঞেয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়। কায় অভিজ্ঞেয়, স্প্রষ্টব্য অভিজ্ঞেয়, কায়-বিজ্ঞান অভিজ্ঞেয়, কায়-সংস্পর্শ অভিজ্ঞেয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়। মন অভিজ্ঞেয়, ধর্ম অভিজ্ঞেয়, মনোবিজ্ঞান অভিজ্ঞেয়, মনো-সংস্পর্শ অভিজ্ঞেয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য)আর অপর কর্তব্য নাই’।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. পরিজ্ঞেয় সূত্র</h3>
<p class="bodytext">৪৭.১. “হে ভিক্ষুগণ, সমস্তই পরিজ্ঞেয়।<span class="ftnRef">[20]</span> ভিক্ষুগণ, সমস্ত কী কী, যা পরিজ্ঞেয়?”</p>
<p class="bodytext">২. “হে ভিক্ষুগণ, চক্ষু পরিজ্ঞেয়, রূপ পরিজ্ঞেয়, চক্ষু-বিজ্ঞান পরিজ্ঞেয়, চক্ষু-সংস্পর্শ পরিজ্ঞেয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়। শ্রোত্র পরিজ্ঞেয়, শব্দ পরিজ্ঞেয়, শ্রোত্র-বিজ্ঞান পরিজ্ঞেয়, শ্রোত্র-সংস্পর্শ পরিজ্ঞেয়, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়। ঘ্রাণ পরিজ্ঞেয়, গন্ধ পরিজ্ঞেয়, ঘ্রাণ-বিজ্ঞান পরিজ্ঞেয়, ঘ্রাণ-সংস্পর্শ পরিজ্ঞেয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়। জিহ্বা পরিজ্ঞেয়, রস পরিজ্ঞেয়, জিহ্বা-বিজ্ঞান পরিজ্ঞেয়, জিহ্বা-সংস্পর্শ পরিজ্ঞেয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়। কায় পরিজ্ঞেয়, স্প্রষ্টব্য পরিজ্ঞেয়, কায়-বিজ্ঞান পরিজ্ঞেয়, কায়-সংস্পর্শ পরিজ্ঞেয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়। মন পরিজ্ঞেয়, ধর্ম পরিজ্ঞেয়, মনোবিজ্ঞান পরিজ্ঞেয়, মনো-সংস্পর্শ পরিজ্ঞেয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিজ্ঞেয়।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. পরিত্যাজ্য সূত্র</h3>
<p class="bodytext">৪৮.১. “হে ভিক্ষুগণ, সমস্তই পরিত্যাজ্য। ভিক্ষুগণ, সমস্ত কী কী, যা পরিত্যাজ্য?”</p>
<p class="bodytext">২. “হে ভিক্ষুগণ, চক্ষু পরিত্যাজ্য, রূপ পরিত্যাজ্য, চক্ষু-বিজ্ঞান পরিত্যাজ্য, চক্ষু-সংস্পর্শ পরিত্যাজ্য, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য। শ্রোত্র পরিত্যাজ্য, শব্দ পরিত্যাজ্য, শ্রোত্র-বিজ্ঞান পরিত্যাজ্য, শ্রোত্র-সংস্পর্শ পরিত্যাজ্য, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য। ঘ্রাণ পরিত্যাজ্য, গন্ধ পরিত্যাজ্য, ঘ্রাণ-বিজ্ঞান পরিত্যাজ্য, ঘ্রাণ-সংস্পর্শ পরিত্যাজ্য, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য। জিহ্বা পরিত্যাজ্য, রস পরিত্যাজ্য, জিহ্বা-বিজ্ঞান পরিত্যাজ্য, জিহ্বা-সংস্পর্শ পরিত্যাজ্য, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য। কায় পরিত্যাজ্য, স্প্রষ্টব্য পরিত্যাজ্য, কায়-বিজ্ঞান পরিত্যাজ্য, কায়-সংস্পর্শ পরিত্যাজ্য, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য। মন পরিত্যাজ্য, ধর্ম পরিত্যাজ্য, মনোবিজ্ঞান পরিত্যাজ্য, মনো-সংস্পর্শ পরিত্যাজ্য, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও পরিত্যাজ্য।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. উপলব্ধি করণীয় সূত্র</h3>
<p class="bodytext">৪৯.১. “হে ভিক্ষুগণ, সমস্তই উপলব্ধি করণীয়। ভিক্ষুগণ, সমস্ত কী কী, যা উপলব্ধি করণীয়?”</p>
<p class="bodytext">২. “হে ভিক্ষুগণ, চক্ষু উপলব্ধি করণীয়, রূপ উপলব্ধি করণীয়, চক্ষু-বিজ্ঞান উপলব্ধি করণীয়, চক্ষু-সংস্পর্শ উপলব্ধি করণীয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়। শ্রোত্র উপলব্ধি করণীয়, শব্দ উপলব্ধি করণীয়, শ্রোত্র-বিজ্ঞান উপলব্ধি করণীয়, শ্রোত্র-সংস্পর্শ উপলব্ধি করণীয়, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়। ঘ্রাণ উপলব্ধি করণীয়, গন্ধ উপলব্ধি করণীয়, ঘ্রাণ-বিজ্ঞান উপলব্ধি করণীয়, ঘ্রাণ-সংস্পর্শ উপলব্ধি করণীয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়, জিহ্বা উপলব্ধি করণীয়, রস উপলব্ধি করণীয়, জিহ্বা-বিজ্ঞান উপলব্ধি করণীয়, জিহ্বা-সংস্পর্শ উপলব্ধি করণীয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়। কায় উপলব্ধি করণীয়, স্প্রষ্টব্য উপলব্ধি করণীয়, কায়-বিজ্ঞান উপলব্ধি করণীয়, কায়-সংস্পর্শ উপলব্ধি করণীয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়। মন উপলব্ধি করণীয়, ধর্ম উপলব্ধি করণীয়, মনোবিজ্ঞান উপলব্ধি করণীয়, মনো-সংস্পর্শ উপলব্ধি করণীয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপলব্ধি করণীয়।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. অভিজ্ঞেয়-পরিজ্ঞেয় সূত্র</h3>
<p class="bodytext">৫০.১. “হে ভিক্ষুগণ, সমস্তই অভিজ্ঞেয়-পরিজ্ঞেয়। ভিক্ষুগণ, সমস্ত কী কী, যা অভিজ্ঞেয়-পরিজ্ঞেয়?”</p>
<p class="bodytext">২. “হে ভিক্ষুগণ, চক্ষু অভিজ্ঞেয়-পরিজ্ঞেয়, রূপ অভিজ্ঞেয়-পরিজ্ঞেয়, চক্ষু-বিজ্ঞান অভিজ্ঞেয়-পরিজ্ঞেয়, চক্ষু-সংস্পর্শ অভিজ্ঞেয়-পরিজ্ঞেয়, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়। শ্রোত্র অভিজ্ঞেয়-পরিজ্ঞেয়, শব্দ অভিজ্ঞেয়-পরিজ্ঞেয়, শ্রোত্র-বিজ্ঞান অভিজ্ঞেয়-পরিজ্ঞেয়, শ্রোত্র-সংস্পর্শ অভিজ্ঞেয়-পরিজ্ঞেয়, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়। ঘ্রাণ অভিজ্ঞেয়-পরিজ্ঞেয়, গন্ধ অভিজ্ঞেয়-পরিজ্ঞেয়, ঘ্রাণ-বিজ্ঞান অভিজ্ঞেয়-পরিজ্ঞেয়, ঘ্রাণ-সংস্পর্শ অভিজ্ঞেয়-পরিজ্ঞেয়, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়। জিহ্বা অভিজ্ঞেয়-পরিজ্ঞেয়, রস অভিজ্ঞেয়-পরিজ্ঞেয়, জিহ্বা-বিজ্ঞান অভিজ্ঞেয়-পরিজ্ঞেয়, জিহ্বা-সংস্পর্শ অভিজ্ঞেয়-পরিজ্ঞেয়, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়। কায় অভিজ্ঞেয়-পরিজ্ঞেয়, স্প্রষ্টব্য অভিজ্ঞেয়-পরিজ্ঞেয়, কায়-বিজ্ঞান অভিজ্ঞেয়-পরিজ্ঞেয়, কায়-সংস্পর্শ অভিজ্ঞেয়-পরিজ্ঞেয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়। মন অভিজ্ঞেয়-পরিজ্ঞেয়, ধর্ম অভিজ্ঞেয়-পরিজ্ঞেয়, মনোবিজ্ঞান অভিজ্ঞেয়-পরিজ্ঞেয়, মনো-সংস্পর্শ অভিজ্ঞেয়-পরিজ্ঞেয়, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অভিজ্ঞেয়-পরিজ্ঞেয়।”</p>
<p class="bodytext">৩. “হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. উপদ্রুত সূত্র</h3>
<p class="bodytext">৫১.১. “হে ভিক্ষুগণ, সমস্তই উপদ্রুত, ভিক্ষুগণ, সমস্ত কী কী, যা উপদ্রুত?”</p>
<p class="bodytext">২. “হে ভিক্ষুগণ, চক্ষু উপদ্রুত, রূপ উপদ্রুত, চক্ষু-বিজ্ঞান উপদ্রুত, চক্ষু-সংস্পর্শ উপদ্রুত, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত। শ্রোত্র উপদ্রুত, শব্দ উপদ্রুত, শ্রোত্র-বিজ্ঞান উপদ্রুত, শ্রোত্র-সংস্পর্শ উপদ্রুত, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত। ঘ্রাণ উপদ্রুত, গন্ধ উপদ্রুত, ঘ্রাণ-বিজ্ঞান উপদ্রুত, ঘ্রাণ-সংস্পর্শ উপদ্রুত, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত। জিহ্বা উপদ্রুত, রস উপদ্রুত, জিহ্বা-বিজ্ঞান উপদ্রুত, জিহ্বা-সংস্পর্শ উপদ্রুত, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত। কায় উপদ্রুত, স্প্রষ্টব্য উপদ্রুত, কায়-বিজ্ঞান উপদ্রুত, কায়-সংস্পর্শ উপদ্রুত, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত।মন উপদ্রুত, ধর্ম উপদ্রুত, মনোবিজ্ঞান উপদ্রুত, মনো-সংস্পর্শ উপদ্রুত, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উপদ্রুত।”</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">নবম সূত্র সমাপ্ত।</p>
<h3 class="subhead">১০. উৎপীড়িত সূত্র</h3>
<p class="bodytext">৫২.১. “হে ভিক্ষুগণ, সমস্তই উৎপীড়িত। ভিক্ষুগণ, সমস্ত কী কী, যা উৎপীড়িত?”</p>
<p class="bodytext">২. “হে ভিক্ষুগণ, চক্ষু উৎপীড়িত, রূপ উৎপীড়িত, চক্ষু-বিজ্ঞান উৎপীড়িত, চক্ষু-সংস্পর্শ উৎপীড়িত, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত। শ্রোত্র উৎপীড়িত, শব্দ উৎপীড়িত, শ্রোত্র-বিজ্ঞান উৎপীড়িত, শ্রোত্র-সংস্পর্শ উৎপীড়িত, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত। ঘ্রাণ উৎপীড়িত, গন্ধ উৎপীড়িত, ঘ্রাণ-বিজ্ঞান উৎপীড়িত, ঘ্রাণ-সংস্পর্শ উৎপীড়িত, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত। জিহ্বা উৎপীড়িত, রস উৎপীড়িত, জিহ্বা-বিজ্ঞান উৎপীড়িত, জিহ্বা-সংস্পর্শ উৎপীড়িত, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত। কায় উৎপীড়িত, স্প্রষ্টব্য উৎপীড়িত, কায়-বিজ্ঞান উৎপীড়িত, কায়-সংস্পর্শ উৎপীড়িত, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত। মন উৎপীড়িত, ধর্ম উৎপীড়িত, মনোবিজ্ঞান উৎপীড়িত, মনো-সংস্পর্শ উৎপীড়িত, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও উৎপীড়িত।”</p>
<p class="bodytext">৩. “হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">দশম সূত্র সমাপ্ত।</p>
<p class="bodytext">স্মারক গাথা :</p>
<p class="gatha">অনিত্য, দুঃখ, অনাত্ম, অভিজ্ঞেয় আর পরিজ্ঞেয়;</p>
<p class="gatha">পরিত্যাজ্য, উপলব্ধি করণীয়, অভিজ্ঞেয়-পরিজ্ঞেয়;</p>
<p class="gatha">উপদ্রুত, আর উৎপীড়িত, বর্গ এভাবে কথিত।</p>
<p class="centered">প্রথম পঞ্চাশক সমাপ্ত।</p>
<p class="bodytext">স্মারক গাথা :</p>
<p class="gatha">অনিত্য বর্গ, যমক বর্গ, সর্ব বর্গ ও জন্মধর্মী বর্গ;</p>
<p class="gatha">সর্ব অনিত্য বর্গ কিন্তু হলো পঞ্চমে উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৬. অবিদ্যা বর্গ</h2>
<h3 class="subhead">১. অবিদ্যা পরিত্যাগ সূত্র</h3>
<p class="bodytext">৫৩.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে অনাথপিণ্ডিকের বিহারে। অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, কীভাবে জ্ঞাত হলে, কীভাবে দর্শন করলে অবিদ্যা<span class="ftnRef">[21]</span> পরিত্যক্ত হয়, বিদ্যা উৎপন্ন হয়?”</p>
<p class="bodytext">২. “হে ভিক্ষু, চক্ষু অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। রূপ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। চক্ষু-বিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয় ও বিদ্যা উৎপন্ন হয়। চক্ষু-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়।</p>
<p class="bodytext">৩. শ্রোত্র অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। শব্দ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। শ্রোত্র-বিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয় ও বিদ্যা উৎপন্ন হয়। শ্রোত্র-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়।</p>
<p class="bodytext">৪. ঘ্রাণ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। গন্ধ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। ঘ্রাণ-বিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। ঘ্রাণ-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়।</p>
<p class="bodytext">৫. জিহ্বা অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। রস অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। জিহ্বা-বিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। জিহ্বা-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়। বিদ্যা উৎপন্ন হয়।</p>
<p class="bodytext">৬. কায় অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। স্প্রষ্টব্য অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। কায়-বিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। কায়-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়।</p>
<p class="bodytext">৭. মন অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। ধর্ম অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। মনোবিজ্ঞান অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। মনো-সংস্পর্শ অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; এভাবে জ্ঞাত হলে ও দর্শন করলে অবিদ্যা পরিত্যক্ত হয়, বিদ্যা উৎপন্ন হয়।”</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে অবিদ্যা পরিত্যক্ত হয, বিদ্যা উৎপন্ন হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. সংযোজন পরিত্যাগ সূত্র</h3>
<p class="bodytext">৫৪.১. “ভন্তে, কিভাবে জ্ঞাত হলে, কিভাবে দর্শন করলে সংযোজনসমূহ<span class="ftnRef">[22]</span> পরিত্যক্ত হয়?”</p>
<p class="bodytext">২. “হে ভিক্ষু, চক্ষুকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। রূপকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। চক্ষু-বিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। চক্ষু-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।</p>
<p class="bodytext">৩. শ্রোত্রকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। শব্দকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। শ্রোত্র-বিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়, শ্রোত্র-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।</p>
<p class="bodytext">৪. ঘ্রাণকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। গন্ধকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। ঘ্রাণ-বিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। ঘ্রাণ-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।</p>
<p class="bodytext">৫. জিহ্বাকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। রসকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। জিহ্বা-বিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। জিহ্বা-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।</p>
<p class="bodytext">৬. কায়কে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। স্প্রষ্টব্যকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। কায়-বিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। কায়-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।</p>
<p class="bodytext">৭. মনকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। ধর্মকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। মনোবিজ্ঞানকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। মনো-সংস্পর্শকে অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে সংযোজনসমূহ পরিত্যক্ত হয়।”</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে সংযোজনসমূহ পরিত্যক্ত হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. সংযোজন মূলোৎপাটন সূত্র</h3>
<p class="bodytext">৫৫.১. “ভন্তে, কিভাবে জ্ঞাত হলে ও দর্শন করলে সংযোজনসমূহ সমূলে উৎপাটিত হয়?”</p>
<p class="bodytext">২. “হে ভিক্ষু, চক্ষুকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। রূপকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। চক্ষু-বিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। চক্ষু-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">৩. শ্রোত্রকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। শব্দকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। শ্রোত্র-বিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। শ্রোত্র-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">৪. ঘ্রাণকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। গন্ধকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। ঘ্রাণ-বিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। ঘ্রাণ-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">৫. জিহ্বাকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। রসকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। জিহ্বা-বিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। জিহ্বা-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">৬. কায়কে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। স্প্রষ্টব্যকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। কায়-বিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। কায়-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">৭. মনকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। ধর্মকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। মনোবিজ্ঞানকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। মনো-সংস্পর্শকে অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়। মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।</p>
<p class="bodytext">হে ভিক্ষু, এভাবে জ্ঞাত হলে ও দর্শন করলে সংযোজনসমূহ সমূলে উৎপাটিত হয়।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. আসব<span class="ftnRef">[23]</span> পরিত্যাগ সূত্র</h3>
<p class="bodytext">৫৬.১. “ভন্তে, কিভাবে জ্ঞাত হলে ও দর্শন করলে আসবসমূহ পরিত্যক্ত হয়?”</p>
<p class="bodytext">২. “হে ভিক্ষু, চক্ষুকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। রূপকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত (অন্তর্হিত) হয়। চক্ষু-বিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। চক্ষু-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।</p>
<p class="bodytext">৩. শ্রোত্রকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। শব্দকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। শ্রোত্র-বিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। শ্রোত্র-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।</p>
<p class="bodytext">৪. ঘ্রাণকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। গন্ধকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। ঘ্রাণ-বিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। ঘ্রাণ-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।</p>
<p class="bodytext">৫. জিহ্বাকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। রসকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। জিহ্বা-বিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। জিহ্বা-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।</p>
<p class="bodytext">৬. কায়কে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। স্প্রষ্টব্যকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। কায়-বিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। কায়-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।</p>
<p class="bodytext">৭. মনকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। ধর্মকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। মনোবিজ্ঞানকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। মনো-সংস্পর্শকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়। মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে জ্ঞাত হলে ও দর্শন করলে আসবসমূহ পরিত্যক্ত হয়।”</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে আসবসমূহ পরিত্যক্ত হয়।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. আসব মূলোৎপাটন সূত্র</h3>
<p class="bodytext">৫৭.১. “ভন্তে, কিভাবে জ্ঞাত হলে ও দর্শন করলে আসবসমূহ সমূলে উৎপাটিত হয়?”</p>
<p class="bodytext">২. “হে ভিক্ষু, চক্ষুকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। রূপকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। চক্ষু-বিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। চক্ষু-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়।</p>
<p class="bodytext">৩. শ্রোত্রকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। শব্দকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। শ্রোত্র-বিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। শ্রোত্র-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়।</p>
<p class="bodytext">৪. ঘ্রাণকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। গন্ধকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। ঘ্রাণ-বিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। ঘ্রাণ-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়।</p>
<p class="bodytext">৫. জিহ্বাকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। রসকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। জিহ্বা-বিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। জিহ্বা-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনাত্মরূপে দর্শন করলে ও জ্ঞাত হলে আসবসমূহ সমূলে উৎপাটিত হয়।</p>
<p class="bodytext">৬. কায়কে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। স্প্রষ্টব্যকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। কায়-বিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। কায়-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকেও অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়।</p>
<p class="bodytext">৭. মনকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। ধর্মকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। মনোবিজ্ঞানকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। মনো-সংস্পর্শকে অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়। মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকেও অনাত্মরূপে জ্ঞাত হলে ও দর্শন করলে আসবসমূহ সমূলে উৎপাটিত হয়।”</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে আসবসমূহ সমূলে উৎপাটিত হয়।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. অনুশয় পরিত্যাগ সূত্র</h3>
<p class="bodytext">৫৮.১. “ভন্তে, কিভাবে জ্ঞাত হলে ও দর্শন করলে অনুশয়<span class="ftnRef">[24]</span> পরিত্যক্ত হয়?”</p>
<p class="bodytext">২. “হে ভিক্ষু, চক্ষুকে অনিত্যরূপে জ্ঞাত হলে ও দর্শন করলে অনুশয়সমূহ পরিত্যক্ত হয়। রূপকে অনিত্যরূপে জ্ঞাত হলে ও দর্শন করলে অনুশয়সমূহ পরিত্যক্ত হয়। চক্ষু-বিজ্ঞানকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন (পরিত্যক্ত) হয়। চক্ষু-সংস্পর্শকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকেও অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়।</p>
<p class="bodytext">৩. শ্রোত্রকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। শব্দকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। শ্রোত্র-বিজ্ঞানকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। শ্রোত্র-সংস্পর্শকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকেও অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়।</p>
<p class="bodytext">৪. ঘ্রাণকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়। গন্ধকে, ঘ্রাণ-বিজ্ঞানকে, ঘ্রাণ-সংস্পর্শকে এবং ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকেও অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়।</p>
<p class="bodytext">৫. জিহ্বাকে, রসকে, জিহ্বা-বিজ্ঞানকে, জিহ্বা-সংস্পর্শকে এবং জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে দর্শন করলে ও জ্ঞাত হলে অনুশয়সমূহ প্রহীন হয়।</p>
<p class="bodytext">৬. কায়কে, স্প্রষ্টব্যকে, কায়-বিজ্ঞানকে, কায়-সংস্পর্শকে এবং কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়।</p>
<p class="bodytext">৭. মনকে, ধর্মকে, মনোবিজ্ঞানকে, মনো-সংস্পর্শকে এবং মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে জ্ঞাত হলে ও দর্শন করলে অনুশয়সমূহ প্রহীন হয়।”</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে অনুশয়সমূহ প্রহীন (পরিত্যক্ত) হয়।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. অনুশয় মূলোৎপাটন সূত্র</h3>
<p class="bodytext">৫৯.১. “ভন্তে, কিভাবে জ্ঞাত হলে ও দর্শন করলে অনুশয়সমূহ সমূলে উৎপাটিত হয়?”</p>
<p class="bodytext">২. “হে ভিক্ষু, চক্ষুকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়। রূপকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়। চক্ষু-বিজ্ঞানকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়। চক্ষু-সংস্পর্শকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">৩. শ্রোত্রকে, শব্দকে, শ্রোত্র-বিজ্ঞানকে, শ্রোত্র-সংস্পর্শকে এবং শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">৪. ঘ্রাণকে, গন্ধকে, ঘ্রাণ-বিজ্ঞানকে, ঘ্রাণ-সংস্পর্শকে এবং ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">৫. জিহ্বাকে, রসকে, জিহ্বা-বিজ্ঞানকে, জিহ্বা-সংস্পর্শকে এবং জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">৬. কায়কে, স্প্রষ্টব্যকে, কায়-বিজ্ঞানকে, কায়-সংস্পর্শকে এবং কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">৭. মনকে, ধর্মকে, মনোবিজ্ঞানকে, মনো-সংস্পর্শকে এবং মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনাত্মরূপে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে অনুশয়সমূহ সমূলে উৎপাটিত হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. সর্ব-উপাদান পরিজ্ঞা সূত্র</h3>
<p class="bodytext">৬০.১. “হে ভিক্ষুগণ, আমি তোমাদেরকে সর্ব-উপাদান<span class="ftnRef">[25]</span> পরিজ্ঞাত হবার জন্য ধর্মদেশনা করব। তা শ্রবণ কর। হে ভিক্ষুগণ, সর্ব-উপাদান পরিজ্ঞাত হবার ধর্ম কী কী?</p>
<p class="bodytext">২.চক্ষু এবং রূপ হেতু চক্ষু-বিজ্ঞান উৎপন্ন হয়, এই তিনের সংযোগে স্পর্শ, স্পর্শ হেতু বেদনা (অনুভূতি) উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপে নির্বেদ প্রাপ্ত হন, চক্ষু-বিজ্ঞানে নির্বেদপ্রাপ্ত হন, চক্ষু-সংস্পর্শে নির্বেদ প্রাপ্ত হন, বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানতে পারেন, ‘উপাদান আমার পরিজ্ঞাত।’</p>
<p class="bodytext">৩. শ্রোত্র এবং শব্দ হেতু শ্রোত্র-বিজ্ঞান উৎপন্ন হয়, এই তিনের সংযোগে স্পর্শ, স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে শ্রোত্রে নির্বেদ প্রাপ্ত হন, শব্দে নির্বেদ প্রাপ্ত হন, শ্রোত্র-বিজ্ঞানে নির্বেদ প্রাপ্ত হন, শ্রোত্র-সংস্পর্শে নির্বেদ প্রাপ্ত হন, বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানেন, ‘উপাদান আমার পরিজ্ঞাত’।</p>
<p class="bodytext">৪. ঘ্রাণ এবং গন্ধ হেতু ঘ্রাণ-বিজ্ঞান উৎপন্ন হয়, এই তিনের সংযোগে স্পর্শ, স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে ঘ্রাণে নির্বেদ প্রাপ্ত হন, গন্ধে নির্বেদ প্রাপ্ত হন, ঘ্রাণ-বিজ্ঞানে নির্বেদ প্রাপ্ত হন, ঘ্রাণ-সংস্পর্শে নির্বেদ প্রাপ্ত হন এবং বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে প্রকৃষ্টরূপে জানতে পারেন, ‘উপাদান আমার পরিজ্ঞাত।’</p>
<p class="bodytext">৫. জিহ্বা এবং রস হেতু জিহ্বা-বিজ্ঞান উৎপন্ন হয়, এই তিনের সংযোগে স্পর্শ। স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে জিহ্বায় নির্বেদ প্রাপ্ত হন, রসে নির্বেদ প্রাপ্ত হন, জিহ্বা-বিজ্ঞানে নির্বেদ প্রাপ্ত হন, জিহ্বা-সংস্পর্শে নির্বেদ প্রাপ্ত হন, বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানতে পারেন, ‘উপাদান আমার পরিজ্ঞাত।’</p>
<p class="bodytext">৬. কায় এবং স্প্রষ্টব্য হেতু কায়-বিজ্ঞান উৎপন্ন হয়, এই তিনের সংযোগে স্পর্শ, স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে কায়ে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন, কায়-বিজ্ঞানে নির্বেদ প্রাপ্ত হন, কায়-সংস্পর্শে নির্বেদ প্রাপ্ত হন, বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানতে পারেন, ‘উপাদন আমার পরিজ্ঞাত।’</p>
<p class="bodytext">৭. মন এবং ধর্ম হেতু মনোবিজ্ঞান উৎপন্ন হয়, এই তিনের সংযোগে স্পর্শ, স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে মনে নির্বেদ প্রাপ্ত হন, ধর্মে নির্বেদ প্রাপ্ত হন, মনোবিজ্ঞানে নির্বেদ প্রাপ্ত হন, মনো-সংস্পর্শে নির্বেদ প্রাপ্ত হন, বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানতে পারেন, ‘উপাদন আমার পরিজ্ঞাত’।</p>
<p class="bodytext">হে ভিক্ষুগণ, ইহাই সর্ব-উপাদান পরিজ্ঞাত হবার ধর্ম।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. প্রথম ‘সর্ব-উপাদান পরিসমাপ্তি’ সূত্র</h3>
<p class="bodytext">৬১.১. “হে ভিক্ষুগণ, আমি তোমাদেরকে সর্ব-উপাদান পরিসমাপ্তির জন্য ধর্মদেশনা করব। তা শ্রবণ কর। হে ভিক্ষুগণ, সর্ব-উপাদান পরিসমাপ্তির ধর্ম কী কী?”</p>
<p class="bodytext">২.“চক্ষু এবং রূপ হেতু চক্ষু বিজ্ঞান উৎপন্ন হয়। এই তিনের সংযোগে স্পর্শ, স্পর্শ হেতু বেদনা উৎপন্ন হয়। হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপে নির্বেদ প্রাপ্ত হন, চক্ষু-বিজ্ঞানে নির্বেদ প্রাপ্ত হন, চক্ষু-সংস্পর্শে নির্বেদ প্রাপ্ত হন এবং বেদনায় নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন এবং বিমুক্তিতে প্রকৃষ্টরূপে জানতে পারেন, ‘আমার উপাদান পরিসমাপ্ত (নিঃশেষিত)” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্বন্ধেও এইরূপ।</p>
<p class="bodytext">হে ভিক্ষুগণ, ইহাই সর্ব-উপাদান পরিসমাপ্তির ধর্ম।”</p>
<p class="centered">নবম সূত্র সমাপ্ত।</p>
<h3 class="subhead">১০. দ্বিতীয় সর্ব-উপাদান পরিসমাপ্তি সূত্র</h3>
<p class="bodytext">৬২.১. “হে ভিক্ষুগণ, আমি তোমাদেরকে সর্ব-উপাদান পরিসমাপ্তির জন্য ধর্মদেশনা করব। তা শ্রবণ কর। হে ভিক্ষুগণ, সর্ব-উপাদান পরিসমাপ্তির ধর্ম কী কী?”</p>
<p class="bodytext">২. “হে ভিক্ষুগণ, তোমরা ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার’, ‘ইহা আমি’, ‘ইহা আমার আত্মা’, বলে দেখা উচিত কি?”</p>
<p class="bodytext">“নিশ্চয় নয়, ভন্তে।”</p>
<p class="bodytext">রূপ, চক্ষু-বিজ্ঞান, চক্ষু-সংস্পর্শ, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; শ্রোত্র, শব্দ, শ্রোত্র-বিজ্ঞান, শ্রোত্র-সংস্পর্শ, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; ঘ্রাণ, গন্ধ, ঘ্রাণ-বিজ্ঞান, ঘ্রাণ-সংস্পর্শ, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; জিহ্বা, রস, জিহ্বা-বিজ্ঞান, জিহ্বা-সংস্পর্শ, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; কায়, স্প্রষ্টব্য, কায়-বিজ্ঞান, কায়-সংস্পর্শ, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা এবং মন, ধর্ম, মনোবিজ্ঞান, মনো-সংস্পর্শ, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা সম্বন্ধেও এইরূপ।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="bodytext">“হে ভিক্ষুগণ, ইহাই সর্ব উপাদান পরিসমাপ্তিকর ধর্ম।”</p>
<p class="centered">দশম সূত্র সমাপ্ত।</p>
<p class="centered">অবিদ্যা বর্গ ষষ্ঠ সমাপ্ত।</p>
<p class="bodytext">স্মারক গাথা :</p>
<p class="gatha">অবিদ্যা, দুই সংযোজন, দুই আসব উক্ত;</p>
<p class="gatha">দুই অনুশয়, পরিজ্ঞা, দুই পরিসমাপ্তি হলো যুক্ত;</p>
<p class="gatha">বর্গরূপে এভাবে তা হলো কথিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৭. মিগজাল বর্গ</h2>
<h3 class="subhead">১. প্রথম মিগজাল সূত্র</h3>
<p class="bodytext">৬৩.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে অনাথপিণ্ডিকের বিহারে। তখন আয়ুষ্মান মিগজাল যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মিগজাল<span class="ftnRef">[26]</span> ভগবানকে এরূপ বললেন, “ভন্তে, একাচারী, একাচারী (একা অবস্থানকারী) কথিত হয়। ভন্তে, কী প্রকারে একাচারী হয়, আর কিরূপেই বা সদ্বিতীয় বিহারী<span class="ftnRef">[27]</span> (সহাবস্থানকারী) হয়?”</p>
<p class="bodytext">২. “হে মিগজাল, চক্ষু-বিজ্ঞেয় রূপ আছে তা ইষ্ট (আনন্দদায়ক), কান্ত (মুগ্ধকর), মনোজ্ঞ (মনোরম), প্রিয়রূপ, কামসংযুক্ত ও রঞ্জনীয় (রমণীয়)। যদি ভিক্ষু তাতে আনন্দ লাভ করেন, উল্লাস প্রকাশ করেন এবং নিবিষ্ট (অনুরক্ত) হয়ে থাকেন, সেই আনন্দ, উল্লাস ও অনুরক্তি হতে নন্দি (অভিলাষ) উৎপন্ন হয়। নন্দি বিদ্যমান থাকলে কামরাগ উৎপন্ন হয়; কামরাগ থাকলে বন্ধন সৃষ্টি হয়। হে মিগজাল, নন্দি সংযোজন সংযুক্ত ভিক্ষুকেই সহাবস্থানকারী বলা হয়। শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্বন্ধেও এইরূপ।</p>
<p class="bodytext">৩. হে মিগজাল, যদিও বা এরূপে অবস্থানকারী ভিক্ষু দূর অরণ্যে, নির্জন বনপ্রান্তে বাস করে, যেখানে শব্দ নেই, নির্ঘোষ নেই, যেখানে বিজন-বাত প্রবাহিত, যে স্থান মনুষ্যসমাগম রহিত, যা ধ্যানানুশীলনের পক্ষে উপযুক্ত; তথাপি তাকে সহাবস্থানকারী বলা হয়। তার কারণ কী? তৃষ্ণাই তার সহচর, যা তার মধ্যে অপরিত্যক্ত। সেজন্য তাকে সহাবস্থানকারী বলা হয়।”</p>
<p class="bodytext">৪. “হে মিগজাল, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রমণীয়। যদি ভিক্ষু তাতে আনন্দ লাভ না করেন, উল্লাস প্রকাশ না করেন এবং তাতে অনুরক্ত হয়ে না থাকেন, তজ্জন্য তার নন্দিরাগ নিরুদ্ধ হয়। নন্দি না থাকলে কামরাগ হয় না; কামরাগ না থাকলে বন্ধন সৃষ্টি হয় না। হে মিগজাল, নন্দি সংযোজন বিসংযুক্ত ভিক্ষুকেই একাচারী বলা হয়। শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্পর্শ ও মনো-বিজ্ঞেয় ধর্ম সম্বন্ধেও এইরূপ।</p>
<p class="bodytext">৫. হে মিগজাল, যদিও বা এরূপে অবস্থানকারী ভিক্ষু গ্রাম মধ্যে বাস করেন, যা ভিক্ষু-ভিক্ষুণী, উপাসক-উপাসিকা, রাজা-রাজমহামাত্য, তীর্থিয়-তীর্থিয়শ্রাবক দ্বারা পরিপূর্ণ; তথাপি তাকে একাচারী বলা হয়। এর কারণ কী? তৃষ্ণাই তার দ্বিতীয় সহচর; যা তার মধ্যে পরিত্যক্ত। সেজন্য তাকে একাচারী বলা হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. দ্বিতীয় মিগজাল সূত্র</h3>
<p class="bodytext">৬৪.১. অতঃপর আয়ুষ্মান মিগজাল যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মিগজাল ভগবানকে বললেন, “ভন্তে, আমার পক্ষে উত্তম (মঙ্গল) হবে, ভগবান আমাকে সংক্ষিপ্তভাবে ধর্মদেশনা করুন; যাতে আমি ভগবানের ধর্ম শ্রবণ করে একাকী, বিছিন্ন, অপ্রমত্ত, বীর্যবান (উদ্যমশীল) তদ্&zwnj;গত চিত্তে<span class="ftnRef">[28]</span> (নির্বাণগত চিত্তে) অবস্থান করতে পারি।”</p>
<p class="bodytext">২. “হে মিগজাল, চক্ষুবিজ্ঞেয় রূপ আছে, তা আনন্দদায়ক, মুগ্ধকর, মনোরম, প্রিয়রূপ, কামসংযুক্ত ও রমণীয়। যদি ভিক্ষু তাতে আনন্দ লাভ করে, উল্লাস প্রকাশ করে এবং তাতে অনুরক্ত হয়ে থাকে। সেই আনন্দ, উল্লাস ও অনুরক্তি হতে নন্দি উৎপন্ন হয়। হে মিগজাল, নন্দিরাগ (আসক্তি) সমুদয় হতে দুঃখসমুদয় হয় বলে আমি বলি।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্বন্ধেও এইরূপ।</p>
<p class="bodytext">৩. “হে মিগজাল, চক্ষু-বিজ্ঞেয় রূপ আছে, তা আনন্দদায়ক, মুগ্ধকর, মনোরম, প্রিয়রূপ, কামসংযুক্ত ও রমণীয়। যদি ভিক্ষু তাতে আনন্দ লাভ না করেন, উল্লাস প্রকাশ না করেন, অনুরক্ত হয়ে না থাকেন। সেজন্য তার নন্দি নিরুদ্ধ হয়। হে মিগজাল, নন্দি রাগ নিরোধ হেতু দুঃখ নিরোধ হয় বলে আমি বলি।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্বন্ধেও এইরূপ।</p>
<p class="bodytext">৪. অতঃপর আয়ুষ্মান মিগজাল ভগবানের ভাষণ অভিনন্দন ও অনুমোদন করে আসন হতে উঠে ভগবানকে অভিবাদন ও প্রদক্ষিণ করে প্রস্থান করলেন। তখন আয়ুষ্মান মিগজাল একাকী, বিচ্ছিন্ন, অপ্রমত্ত, বীর্যবান, নির্বাণগত চিত্তে অবস্থান করে অচিরেই যেজন্য কুলপুত্রগণ সম্যকভাবে আগার (গৃহ) হতে অনাগারিক (গৃহহীন) প্রব্রজিত হন, সেই সর্বোত্তম ব্রহ্মচর্যের চরম লক্ষ্য ইহজীবনেই স্বয়ং অভিজ্ঞা দ্বারা সাক্ষাৎকার করে, উপলব্ধি করে, অবস্থান করতে লাগলেন এবং তিনি প্রকৃষ্টরূপে জানতে পারলেন, ‘(আমার) জন্মবীজ ক্ষীণ হলো, ব্রহ্মচর্যব্রত উদ্&zwnj;যাপিত হলো, করণীয় কৃত হলো আর এই জীবনে (আসবক্ষয়ের জন্য) অপর কর্তব্য নাই’। আয়ুষ্মান মিগজাল অর্হৎদের অন্যতর হলেন।</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. প্রথম সমিদ্ধি মার-প্রশ্ন সূত্র</h3>
<p class="bodytext">৬৫.১. আমি এরূপ শুনেছি। এক সময় ভগবান রাজগৃহে অবস্থান করছিলেন, বেণুবনে, কলন্দক নিবাপে। তখন আয়ুষ্মান সমিদ্ধি<span class="ftnRef">[29]</span> যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান সমিদ্ধি ভগবানকে বললেন, “ভন্তে ‘মার, <span class="ftnRef">[30]</span> মার’ বলে কথিত হয়। ভন্তে, কতটুকু পর্যন্ত মার বা মার প্রজ্ঞপ্তি কথিত হয়?”</p>
<p class="bodytext">২. “হে সমিদ্ধি, যেখানে চক্ষু আছে, রূপ আছে, চক্ষু-বিজ্ঞান আছে, চক্ষু-বিজ্ঞান-বিজ্ঞাতব্য ধর্ম আছে; সেখানে মার বা মার প্রজ্ঞপ্তি আছে। যেখানে শ্রোত্র আছে, শব্দ আছে, শ্রোত্র-বিজ্ঞান আছে, শ্রোত্রবিজ্ঞান-বিজ্ঞাতব্য ধর্ম আছে; সেখানে মার বা মারপ্রজ্ঞপ্তি আছে। যেখানে ঘ্রাণ আছে, গন্ধ আছে, ঘ্রাণ-বিজ্ঞান আছে, ঘ্রাণ-বিজ্ঞান-বিজ্ঞাতব্য ধর্ম আছে; যেখানে মার বা মারপ্রজ্ঞপ্তি আছে। যেখানে জিহ্বা আছে, রস আছে, জিহ্বা-বিজ্ঞান আছে, জিহ্বা-বিজ্ঞান-বিজ্ঞাতব্য ধর্ম আছে; সেখানে মার বা মারপ্রজ্ঞপ্তি আছে। যেখানে কায় আছে, স্প্রষ্টব্য আছে, কায়-বিজ্ঞান আছে, কায়-বিজ্ঞান-বিজ্ঞাতব্য ধর্ম আছে; সেখানে মার বা মারপ্রজ্ঞপ্তি আছে। যেখানে মন আছে, ধর্ম আছে, মনোবিজ্ঞান আছে, মনোবিজ্ঞান-বিজ্ঞাতব্য ধর্ম আছে; সেখানে মার বা মারপ্রজ্ঞপ্তি আছে।”</p>
<p class="bodytext">৩. “হে সমিদ্ধি, যেখানে চক্ষু নেই, রূপ নেই, চক্ষু-বিজ্ঞান নেই, চক্ষু-বিজ্ঞান-বিজ্ঞাতব্য ধর্ম নেই; সেখানে মার বা মারপ্রজ্ঞপ্তি নেই। যেখানে শ্রোত্র নেই, শব্দ নেই, শ্রোত্রবিজ্ঞান নেই, শ্রোত্র-বিজ্ঞান-বিজ্ঞাতব্য ধর্ম নেই; সেখানে মার বা মারপ্রজ্ঞপ্তি নেই। যেখানে ঘ্রাণ নেই, গন্ধ নেই, ঘ্রাণ-বিজ্ঞান নেই, ঘ্রাণ-বিজ্ঞান-বিজ্ঞাতব্য ধর্ম নেই, সেখানে মার বা মারপ্রজ্ঞপ্তি নেই। যেখানে জিহ্বা নেই, রস নেই, জিহ্বা-বিজ্ঞান নেই, জিহ্বা-বিজ্ঞান-বিজ্ঞাতব্য ধর্ম নেই; সেখানে মার বা মার প্রজ্ঞপ্তি নেই। যেখানে কায় নেই, স্প্রষ্টব্য নেই, কায়-বিজ্ঞান নেই, কায়-বিজ্ঞান-বিজ্ঞাতব্য ধর্ম নেই; সেখানে মার বা মারপ্রজ্ঞপ্তি নেই। যেখানে মন নেই, ধর্ম নেই, মনোবিজ্ঞান নেই, মনোবিজ্ঞান-বিজ্ঞাতব্য ধর্ম নেই; সেখানে মার বা মার প্রজ্ঞপ্তি নেই।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. সমিদ্ধি সত্ত্ব-প্রশ্ন সূত্র</h3>
<p class="bodytext">৬৬.১. “ভন্তে, ‘সত্ত্ব<span class="ftnRef">[31]</span>, সত্ত্ব’ বলে কথিত হয়। ভন্তে, কতটুকু পর্যন্ত সত্ত্ব বা সত্ত্বপ্রজ্ঞপ্তি কথিত হয়?” </p>
<p class="bodytext">২. “হে সমিদ্ধি, যেখানে চক্ষু আছে, রূপ আছে, চক্ষু-বিজ্ঞান আছে, চক্ষু-বিজ্ঞান-বিজ্ঞাতব্য ধর্ম আছে; সেখানে সত্ত্ব বা সত্ত্ব-প্রজ্ঞপ্তি আছে।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">৩. “হে সমিদ্ধি, যেখানে চক্ষু নেই, রূপ নেই, চক্ষু-বিজ্ঞান নেই, চক্ষু-বিজ্ঞান-বিজ্ঞাতব্য ধর্ম নেই; সেখানে সত্ত্ব বা সত্ত্ব প্রজ্ঞপ্তি নেই।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="centered">চতুর্থ সূত্র সমাপ্ত।</p>
<h3 class="subhead">৫. সমিদ্ধি দুঃখ-প্রশ্ন সূত্র</h3>
<p class="bodytext">৬৭.১. “ভন্তে, ‘দুঃখ, দুঃখ’ বলে কথিত হয়। ভন্তে, কতটুকু পর্যন্ত দুঃখ বা দুঃখপ্রজ্ঞপ্তি কথিত হয়?”</p>
<p class="bodytext">২. “হে সমিদ্ধি, যেখানে চক্ষু আছে, রূপ আছে, চক্ষু-বিজ্ঞান আছে, চক্ষু-বিজ্ঞান-বিজ্ঞাতব্য ধর্ম আছে; সেখানে দুঃখ বা দুঃখপ্রজ্ঞপ্তি আছে।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">৩. “হে সমিদ্ধি, যেখানে চক্ষু নেই, রূপ নেই, চক্ষু-বিজ্ঞান নেই, চক্ষু-বিজ্ঞান-বিজ্ঞাতব্য ধর্ম নেই; সেখানে দুঃখ বা দুঃখপ্রজ্ঞপ্তি নেই।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="centered">পঞ্চম সূত্র সমাপ্ত।</p>
<h3 class="subhead">৬. সমিদ্ধি লোক-প্রশ্ন সূত্র</h3>
<p class="bodytext">৬৮.১. “ভন্তে, ‘লোক, <span class="ftnRef">[32]</span> লোক’ বলে কথিত হয়। ভন্তে, কতটুকু পর্যন্ত লোক বা লোক প্রজ্ঞপ্তি কথিত হয়?”</p>
<p class="bodytext">২.হে সমিদ্ধি, যেখানে চক্ষু আছে, রূপ আছে, চক্ষু-বিজ্ঞান আছে, চক্ষু-বিজ্ঞান-বিজ্ঞাতব্য ধর্ম আছে; সেখানে লোক বা লোক প্রজ্ঞপ্তি আছে।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">৩. “হে সমিদ্ধি, যেখানে চক্ষু নেই, রূপ নেই, চক্ষু-বিজ্ঞান নেই, চক্ষু-বিজ্ঞান-বিজ্ঞাতব্য ধর্ম নেই; সেখানে লোক বা লোকপ্রজ্ঞপ্তি নেই।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. উপসেন আশীবিষ সূত্র</h3>
<p class="bodytext">৬৯.১. আমি এরূপ শুনেছি। এক সময় আয়ুষ্মান সারিপুত্র এবং আয়ুষ্মান উপসেন রাজগৃহে অবস্থান করতেছিলেন, সীতবনে, সর্পশৌন্ডিক গুহায়।<span class="ftnRef">[33]</span> সেই সময় আয়ুষ্মান উপসেনের দেহের উপর একটি সর্প পতিত হয়েছিল।<span class="ftnRef">[34]</span> তখন আয়ুষ্মান উপসেন ভিক্ষুগণকে আহ্বান করলেন, “বন্ধুগণ, এদিকে আসুন, মুষ্টিস্থিত শষ্যের ভুষির মতো নিক্ষিপ্ত হওয়ার<span class="ftnRef">[35]</span> পূর্বে আমার এই দেহকে মঞ্চে স্থাপন করে বাইরে নিয়ে যান।”<span class="ftnRef">[36]</span></p>
<p class="bodytext">২. এরূপ উক্ত হলে আয়ুষ্মান সারিপুত্র আয়ুষ্মান উপসেনকে বললেন, “আমরা কিন্তু আয়ুষ্মান উপসেনের দেহের ইতস্ততভাব (অস্থিরতা) বা ইন্দ্রিয়সমূহের পরিবর্তন দেখছি না।” তখন আয়ুষ্মান উপসেন বললেন, “বন্ধু সারিপুত্র, যার নিকট এরূপ দৃষ্টি (ধারণা) বিদ্যমান-আমিই চক্ষু বা চক্ষু আমার, আমিই শ্রোত্র (কর্ণ) বা শ্রোত্র আমার, আমিই ঘ্রাণ (নাসিকা) বা ঘ্রাণ আমার, আমিই জিহ্বা বা জিহ্বা আমার, আমিই কায় (দেহ), বা কায় আমার, আমিই মন বা মন আমার। বন্ধু সারিপুত্র, নিশ্চয়ই তার দেহের চঞ্চলতা বা ইন্দ্রিয়সমূহের পরিবর্তনশীলতা পরিলক্ষিত হবে। বন্ধু সারিপুত্র, আমার কিন্তু এরূপ দৃষ্টি (ধারণা) উৎপন্ন হয় না, ‘আমিই চক্ষু বা চক্ষু আমার, আমিই শ্রোত্র বা শ্রোত্র আমার, আমিই ঘ্রাণ বা ঘ্রাণ আমার, আমিই জিহ্বা বা জিহ্বা আমার, আমিই কায় বা কায় আমার, আমিই মন বা মন আমার।’ সেহেতু কিরূপেই বা আমার দেহের চঞ্চলতা বা ইন্দ্রিয়সমূহের পরিবর্তনশীলতা পরিলক্ষিত হবে?”</p>
<p class="bodytext">৩. যেহেতু দীর্ঘকাল যাবৎ আয়ুষ্মান উপসেনের অহংকার, মমঙ্কার (অনুরাগ), মানানুশয় সুপ্রশমিত (মূলোৎপাটিত) সেহেতু তাঁর এরূপ ধারণা অবিদ্যমান, ‘আমিই চক্ষু বা চক্ষু আমার, আমিই শ্রোত্র বা শ্রোত্র আমার, আমিই ঘ্রাণ বা ঘ্রাণ আমার, আমিই জিহ্বা বা জিহ্বা আমার, আমিই কায় বা কায় আমার, আমিই মন বা মন আমার।’</p>
<p class="bodytext">অতঃপর সেই ভিক্ষুগণ আয়ুষ্মান উপসেনের দেহকে মঞ্চে স্থাপন করে বাইরে নিয়ে গেলেন। তখন মুষ্টিস্থিত শষ্যের ভুষির মতো আয়ুষ্মান উপসেনের দেহ নিক্ষিপ্ত হলো।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. উপবান সন্দৃষ্টিক সূত্র</h3>
<p class="bodytext">৭০.১. অতঃপর আয়ুষ্মান উপবান<span class="ftnRef">[37]</span> যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান উপবান ভগবানকে বললেন, “ভন্তে, ‘সন্দৃষ্টিক ধর্ম, সন্দৃষ্টিক ধর্ম’ কথিত হয়। ভন্তে, কী প্রকারে ধর্ম সন্দৃষ্টিক,<span class="ftnRef">[38]</span> অকালিক, এসে দেখে যাও বলার যোগ্য,<span class="ftnRef">[39]</span> উপনয়নকারী,<span class="ftnRef">[40]</span> বিজ্ঞগণ কর্তৃক প্রত্যক্ষিতব্য হয়?”<span class="ftnRef">[41]</span></p>
<p class="bodytext">২. “হে উপবান, এখানে (এই বুদ্ধ শাসনে) ভিক্ষু চক্ষু দ্বারা রূপ দেখে রূপ অনুভবকারী ও রূপ-রাগ অনুভবকারী হন। তার অন্তরে (অধ্যাত্মে) রূপের প্রতি রাগ<span class="ftnRef">[42]</span> (আসক্তি) থাকলে তিনি প্রকৃষ্টরূপে জানেন যে, ‘আমার অন্তরে রূপের প্রতি রাগ (আসক্তি) বিদ্যমান।’ হে উপবান, এই যে ভিক্ষু চক্ষু দ্বারা রূপ দেখে রূপ অনুভবকারী ও রূপরাগ অনুভবকারী হন এবং নিজের ভিতর রূপের প্রতি রাগ থাকলে, তিনি প্রকৃষ্টরূপে জানতে পারেন, ‘আমার ভিতরে (অন্তরে) রূপের প্রতি রাগ বিদ্যমান।’ এভাবেই হে উপবান, ধর্ম সন্দৃষ্টিক, অকালিক, এস দেখ বলার যোগ্য, উপনয়নকারী, বিজ্ঞজন কর্তৃক প্রত্যক্ষিতব্য হয়।” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্বন্ধেও এইরূপ।</p>
<p class="bodytext">৩. “হে উপবান, এখানে ভিক্ষু চক্ষু দ্বারা রূপ দেখে রূপ অনুভবকারী হয় কিন্তু রূপরাগ অনুভবকারী হয় না। তার অন্তরে রূপের প্রতি রাগ না থাকলে তিনি প্রকৃষ্টরূপে জানেন যে ‘আমার অন্তরে রূপের প্রতি রাগ নেই (অবিদ্যমান)’। হে উপবান, এই যে ভিক্ষু চক্ষু দ্বারা রূপ দেখে রূপ অনুভবকারী হয় কিন্তু রূপরাগ অনুভবকারী হয় না এবং নিজের ভিতর রূপের প্রতি রাগ না থাকলে, তিনি প্রকৃষ্টরূপে জানতে পারেন, আমার ভিতরে রূপের প্রতি রাগ নেই (অবিদ্যমান)। এভাবেই হে উপবান, ধর্ম সন্দৃষ্টিক, অকালিক, এস দেখ বলার যোগ্য, উপনয়নকারী, বিজ্ঞজন কর্তৃক প্রত্যক্ষিতব্য হয়।” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্বন্ধেও এইরূপ।</p>
<p class="centered">অষ্টম সূত্র সমাপ্ত।</p>
<h3 class="subhead">৯. প্রথম ছয় স্পর্শায়তন সূত্র</h3>
<p class="bodytext">৭১.১. “হে ভিক্ষুগণ, যে ভিক্ষু ছয় স্পর্শায়তনের সমুদয় (উৎপত্তি)<span class="ftnRef">[43]</span>, অস্তগমন (বিলয়)<span class="ftnRef">[44]</span>, আস্বাদ, আদীনব (দোষ) ও নিঃসরণ (মুক্তি) সম্পর্কে যথাযথভাবে জানে না, তার ব্রহ্মচর্য অপূর্ণ এবং সে এই ধর্মবিনয় হতে বহুদূরে স্থিত।”</p>
<p class="bodytext">২. এরূপ উক্ত হলে জনৈক ভিক্ষু ভগবানকে বললেন, “ভন্তে, আমি এখানে হতাশাগ্রস্ত, যেহেতু আমি ছয় স্পর্শায়তনের সমুদয়, বিলয়, আস্বাদ, দোষ ও নিঃসরণ সম্পর্কে যথাযথভাবে সম্যক প্রজ্ঞার দ্বারা জ্ঞাত নই।”</p>
<p class="bodytext">৩. “হে ভিক্ষু, তুমি ইহা কী মনে কর, চক্ষু সম্বন্ধে ‘ইহা আমার’, ‘ইহা আমি’, ‘ইহা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু (উত্তম) ভিক্ষু, এখানে ভিক্ষু যে চক্ষু সম্পর্কে ‘ইহা আমার নয়’, ‘ইহা আমি নই, ‘ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথাযথভাবে দর্শন করে; ইহাই দুঃখের অন্ত।”</p>
<p class="bodytext">৪. “হে ভিক্ষু, তুমি ইহা কী মনে কর, শ্রোত্র সম্পর্কে ‘ইহা আমার’, ‘ইহা আমি, ‘ইহা আমার আত্মা’, এভাবে বিষয়টি দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু ভিক্ষু, এখানে ভিক্ষু যে শ্রোত্র সম্পর্কে ‘ইহা আমার নয়’, ‘ইহা আমি নই’, ‘ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথার্থভাবে দর্শন করে; ইহাই দুঃখের অন্ত।”</p>
<p class="bodytext">৫. “হে ভিক্ষু, তুমি ইহা কী মনে কর, ঘ্রাণ সম্পর্কে ‘ইহা আমার’, ‘ইহা আমি’, ‘ইহা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু ভিক্ষু, এখানে ভিক্ষু যে ঘ্রাণ সম্পর্কে ‘ইহা আমার নয়’, ‘ইহা আমি নই’, ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথাযথভাবে দর্শন করে; ইহাই দুঃখের অন্ত।”</p>
<p class="bodytext">৬. “হে ভিক্ষু, তুমি ইহা কী মনে কর, জিহ্বা সম্পর্কে ‘ইহা আমার’, ‘ইহা আমি’, ‘ইহা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু ভিক্ষু, এখানে ভিক্ষু যে জিহ্বা সম্পর্কে ‘ইহা আমার নয়’, ‘ইহা আমি নই’ ‘ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথার্থভাবে দর্শন করে; ইহাই দুঃখের অন্ত।”</p>
<p class="bodytext">৭. “হে ভিক্ষু, তুমি ইহা কী মনে কর, কায় সম্পর্কে ‘ইহা আমার’, ‘ইহা আমি’, ‘ইহা আমার আত্মা’ বলে দর্শন করা উচিত কি?’</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু ভিক্ষু, এখানে ভিক্ষু যে কায় সম্পর্কে ইহা আমার নয়, ইহা আমি নই, ইহা আমার আত্মা নয়, বলে বিষয়টি সম্যক প্রজ্ঞার দ্বারা যথাযথভাবে দর্শন করে; ইহাই দুঃখের অন্ত।”</p>
<p class="bodytext">৮. “হে ভিক্ষু, তুমি ইহা কী মনে কর, মন সম্পর্কে ‘ইহা আমার’, ‘ইহা আমি’, ‘ইহা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু ভিক্ষু, এখানে ভিক্ষু যে মন সম্পর্কে ‘ইহা আমার নয়’, ‘ইহা আমি নই’, ‘ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথাযথভাবে দর্শন করে; ইহাই দুঃখের অন্ত।”</p>
<p class="centered">নবম সূত্র সমাপ্ত।</p>
<h3 class="subhead">১০. দ্বিতীয় ছয় স্পর্শায়তন সূত্র</h3>
<p class="bodytext">৭২.১. হে ভিক্ষুগণ, যে ভিক্ষু ছয় স্পর্শায়তনের সমুদয় (উৎপত্তি), অস্তগমন (বিলয়), আস্বাদ, আদীনব (দোষ) ও নিঃসরণ (মুক্তি) সম্পর্কে যথাযথভাবে জানে না, তার ব্রহ্মচর্য অপূর্ণ এবং সে এই ধর্মবিনয় হতে বহুদূরে স্থিত।”</p>
<p class="bodytext">২. এরূপ উক্ত হলে জনৈক ভিক্ষু ভগবানকে বললেন, “ভন্তে, আমি এখানে হতাশাগ্রস্ত, ভগ্নোৎসাহ; যেহেতু আমি ছয় স্পর্শায়তনের সমুদয়, বিলয়, আস্বাদ, দোষ ও নিঃসরণ সম্পর্কে যথাযথভাবে সম্যক প্রজ্ঞার দ্বারা জ্ঞাত নই।”</p>
<p class="bodytext">“হে ভিক্ষু, তুমি ইহা কী মনে কর, চক্ষু সম্পর্কে ‘ইহা আমার নয়’, ‘ইহা আমি নই’, ‘ইহা আমার আত্মা নয়’, এভাবে দর্শন করা উচিত কি?</p>
<p class="bodytext">“হ্যাঁ ভন্তে।”</p>
<p class="bodytext">“উত্তম ভিক্ষু, এখানে ভিক্ষু যে চক্ষু সম্পর্কে ‘ইহা আমার নয়’, ‘ইহা আমি নই’, ‘ইহা আমার আত্মা নয়’ বলে বিষয়টি সম্যক প্রজ্ঞার দ্বারা যথাযথভাবে দর্শন করে; এভাবে তার প্রথম স্পর্শায়তন প্রহীন হয় এবং ভবিষ্যতে পুনর্জন্ম রহিত হয়।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="centered">দশম সূত্র সমাপ্ত।</p>
<h3 class="subhead">১১. তৃতীয় ছয় স্পর্শায়তন সূত্র</h3>
<p class="bodytext">৭৩.১. “হে ভিক্ষুগণ, যে ভিক্ষু ছয় স্পর্শায়তনের সমুদয় (উৎপত্তি), অস্তগমন (বিলয়), আস্বাদ, আদীনব (দোষ) ও নিঃসরণ (মুক্তি) সম্পর্কে যথাযথভাবে জানে না, তার ব্রহ্মচর্য অপূর্ণ এবং সে এই ধর্মবিনয় হতে বহুদূরে স্থিত।”</p>
<p class="bodytext">২. এরূপ উক্ত হলে জনৈক ভিক্ষু ভগবানকে বললেন, “ভন্তে, আমি এখানে হতাশাগ্রস্ত, ভগ্নোৎসাহ; যেহেতু আমি ছয় স্পর্শায়তনের সমুদয়, বিলয়, আস্বাদ, দোষ ও নিঃসরণ সম্পর্কে যথাযথভাবে সম্যক প্রজ্ঞার দ্বারা জ্ঞাত নই।”</p>
<p class="bodytext">৩. “হে ভিক্ষু, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তাকে ‘ইহা আমার’, ‘ইহা আমি’, ‘ইহা আমার আত্মা’, বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">৪. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="centered">একাদশ সূত্র সমাপ্ত।</p>
<p class="centered">মিগজাল বর্গ সপ্তম সমাপ্ত।</p>
<p class="bodytext">স্মারক গাথা :</p>
<p class="gatha">মিগজাল সূত্র দুইটি উক্ত, সমিদ্ধি সূত্র উক্ত হলো চারটি;</p>
<p class="gatha">উপসেন, উপবান প্রত্যেকে একটি করে </p>
<p class="gatha">কিন্তু ছয় স্পর্শায়তন উক্ত হলো তিনটি।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৮. গিলান (রোগী) বর্গ</h2>
<h3 class="subhead">১. প্রথম গিলান সূত্র</h3>
<p class="bodytext">৭৪.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিকের আরামে (বিহারে)। তখন একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, অমুক বিহারে একজন অপরিচিত (অজ্ঞাতনামা) নবীন ভিক্ষু ব্যাধিগ্রস্ত, দুঃখিত ও তীব্র রোগযন্ত্রণায় অস্থির হয়েছেন। ভন্তে, ভগবান অনুকম্পাবশত যেখানে সেই ভিক্ষু আছেন সেখানে উপস্থিত হলে ভালো হয়।”</p>
<p class="bodytext">২. অতঃপর ভগবান নবীন (নব প্রব্রজিত) ও ব্যাধিগ্রস্ত এ কথা শ্রবণ করে এবং ভিক্ষুটি অপরিচিত তা জ্ঞাত হয়ে যেখানে সেই ভিক্ষু ছিলেন সেখানে উপস্থিত হলেন। সেই ভিক্ষু দূর হতে ভগবানকে আসতে দেখে মঞ্চ (শয্যা) হতে (ভগবানের প্রতি গারবতাবশত) গাত্রোত্থান করলেন। তখন ভগবান সেই ভিক্ষুকে বললেন, “হে ভিক্ষু, থাম, তুমি মঞ্চ হতে উঠো না। এখানে আসন প্রজ্ঞাপ্ত (প্রস্তুতকৃত) আছে, তথায় আমি উপবেশন করব।” ভগবান প্রজ্ঞাপ্ত আসনে উপবেশন করলেন। উপবিষ্ট ভগবান সেই ভিক্ষুকে বললেন, “হে ভিক্ষু, তুমি রোগযন্ত্রণা সহ্য করতে সক্ষম হচ্ছ কি? তোমার দেহ চালনা করতে পারছ্&zwnj; কি? তোমার দুঃখ-বেদনা পরিক্ষীণ (অবসান) হচ্ছে নাকি বৃদ্ধি পাচ্ছে? (রোগ) বৃদ্ধির লক্ষণ দেখা যাচ্ছে নাকি অবসানের লক্ষণ দেখা যাচ্ছে?” (ভিক্ষু বললেন) “ভন্তে, আমার রোগযন্ত্রণা সহ্য হচ্ছে না। আমি চারি ঈর্যাপথ প্রবর্তন করতে অক্ষম। আমার দুঃখ-বেদনা অতি প্রবল, বাড়ছে কিন্তু কমছে না। বৃদ্ধি ব্যতীত উপশমের লক্ষণ পরিলক্ষিত হচ্ছে না।”</p>
<p class="bodytext">“হে ভিক্ষু, তোমার কোনো কৌকৃত্য (অনুশোচনা) ও বিপ্রতিসার (অনুতাপ) নেই তো?”</p>
<p class="bodytext">“ভন্তে, আমার অনুশোচনা ও অনুতাপ অল্প নয় অধিক।”</p>
<p class="bodytext">“হে ভিক্ষু, তুমি আপন শীল হতে চ্যুত বলে নিন্দিত হও কি?”</p>
<p class="bodytext">“ভন্তে, আমি শীলচ্যুত বলে নিন্দিত হই না।”</p>
<p class="bodytext">“হে ভিক্ষু, যদি তুমি শীলচ্যুত বলে নিন্দিত না হও; তবে তোমার অনুশোচনাই বা কী, অনুতাপই বা কী?”</p>
<p class="bodytext">“ভন্তে, আমি কিন্তু এরূপে জ্ঞাত নই যে শীলবিশুদ্ধির জন্যই ভগবান কর্তৃক ধর্ম দেশিত।”</p>
<p class="bodytext">“হে ভিক্ষু, “শীলবিশুদ্ধির জন্যই ভগবান কর্তৃক ধর্ম দেশিত’ যদি তুমি এরূপে জ্ঞাত না হও (না জান), তবে আমাকর্তৃক কী উদ্দেশ্যে ধর্ম দেশিত বলে তুমি জান?”</p>
<p class="bodytext">৩. “ভন্তে, ‘ভগবান কর্তৃক দেশিত ধর্ম রাগ (আসক্তি) বিরাগের (ক্ষয়ের) জন্য’, এরূপে আমি জানি।”</p>
<p class="bodytext">“সাধু, সাধু ভিক্ষু! রাগ বিরাগের জন্য আমাকর্তৃক ধর্ম দেশিত, তা তুমি উত্তমরূপে অবগত হয়েছ।”</p>
<p class="bodytext">“হে ভিক্ষু, সত্যিই (বাস্তবিকই) রাগ বিরাগের জন্যই আমাকর্তৃক ধর্ম দেশিত হয়।”</p>
<p class="bodytext">৪. “হে ভিক্ষু, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">৫. “হে ভিক্ষু, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="bodytext">৬. ভগবান ইহা বললেন, সেই ভিক্ষু সন্তুষ্ট মনে ভগবানের ভাষণ অভিনন্দন করলেন। এই সূত্র ব্যাখ্যাকালে (বিশ্লেষণকালে) সেই ভিক্ষুর বিরজ বীতমল (নির্মল)<span class="ftnRef">[45]</span> ধর্মচক্ষু উৎপন্ন হলো, যা কিছু উৎপত্তি স্বভাববিশিষ্ট তৎসমুদয়ই নিরোধ স্বভাবসম্পন্ন।</p>
<p class="centered">প্রথম সূত্র সমাপ্ত।</p>
<h3 class="subhead">২. দ্বিতীয় গিলান সূত্র</h3>
<p class="bodytext">৭৫.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিকের আরামে (বিহারে)। তখন একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, অমুক বিহারে একজন অপরিচিত (অজ্ঞাতনামা) নবীন ভিক্ষু ব্যাধিগ্রস্ত, দুঃখিত ও তীব্র রোগযন্ত্রণায় অস্থির হয়েছেন। ভন্তে, ভগবান অনুকম্পাবশত যেখানে সেই ভিক্ষু আছেন সেখানে উপস্থিত হলে ভালো হয়।”</p>
<p class="bodytext">২. অতঃপর ভগবান নবীন (নবপ্রব্রজিত) ও ব্যাধিগ্রস্ত এ কথা শ্রবণ করে এবং ভিক্ষুটি অপরিচিত তা জ্ঞাত হয়ে যেখানে সেই ভিক্ষু ছিলেন সেখানে উপস্থিত হলেন। সেই ভিক্ষু দূর হতে ভগবানকে আসতে দেখে মঞ্চ (শয্যা) হতে (ভগবানের প্রতি গারবতাবশত) গাত্রোত্থান করলেন। তখন ভগবান সেই ভিক্ষুকে বললেন, “হে ভিক্ষু, থাম, তুমি মঞ্চ হতে উঠো না। এখানে আসন প্রজ্ঞাপ্ত (প্রস্তুতকৃত) আছে, তথায় আমি উপবেশন করব।” ভগবান প্রজ্ঞাপ্ত আসনে উপবেশন করলেন। উপবিষ্ট ভগবান সেই ভিক্ষুকে বললেন, “হে ভিক্ষু, তুমি রোগযন্ত্রণা সহ্য করতে সক্ষম হচ্ছ কি? তোমার দেহ চালনা করতে পারছ্&zwnj; কি? তোমার দুঃখ-বেদনা পরিক্ষীণ (অবসান) হচ্ছে নাকি বৃদ্ধি পাচ্ছে? (রোগ) বৃদ্ধির লক্ষণ দেখা যাচ্ছে নাকি অবসানের লক্ষণ দেখা যাচ্ছে?” (ভিক্ষু বললেন) “ভন্তে, আমার রোগযন্ত্রণা সহ্য হচ্ছে না। আমি চারি ঈর্যাপথ প্রবর্তন করতে অক্ষম। আমার দুঃখ-বেদনা অতি প্রবল, বাড়ছে বই কমছে না। বৃদ্ধি ব্যতীত উপশমের লক্ষণ পরিলক্ষিত হচ্ছে না।”</p>
<p class="bodytext">“হে ভিক্ষু, তোমার কোনো কৌকৃত্য (অনুশোচনা) ও বিপ্রতিসার (অনুতাপ) নেই তো?”</p>
<p class="bodytext">“ভন্তে, আমার অনুশোচনা ও অনুতাপ অল্প নয় অধিক।”</p>
<p class="bodytext">“হে ভিক্ষু, তুমি আপন শীল হতে চ্যুত বলে নিন্দিত হও কি?”</p>
<p class="bodytext">“ভন্তে, আমি শীলচ্যুত বলে নিন্দিত হই না।”</p>
<p class="bodytext">“হে ভিক্ষু, যদি তুমি শীলচ্যুত বলে নিন্দিত না হও; তবে তোমার অনুশোচনাই বা কী, অনুতাপই বা কি?”</p>
<p class="bodytext">“ভন্তে, আমি কিন্তু এরূপে জ্ঞাত নই যে শীলবিশুদ্ধির জন্যই ভগবান কর্তৃক ধর্ম দেশিত।”</p>
<p class="bodytext">“হে ভিক্ষু, “শীলবিশুদ্ধির জন্যই ভগবান কর্তৃক ধর্ম দেশিত’ যদি তুমি এরূপে জ্ঞাত না হও (না জান), তবে আমাকর্তৃক কী উদ্দেশ্যে ধর্ম দেশিত বলে তুমি জান?”</p>
<p class="bodytext">৩. “ভন্তে, ভগবান কর্তৃক দেশিত ধর্ম অনুৎপাদ পরিনির্বাণের<span class="ftnRef">[46]</span> (তৃষ্ণাহীন পরিনির্বাণের) জন্য, আমি এরূপ জানি।”</p>
<p class="bodytext">“সাধু, সাধু হে ভিক্ষু! অনুৎপাদ পরিনির্বাণের জন্যই আমাকর্তৃক ধর্ম দেশিত। তা তুমি উত্তমরূপে অবগত হয়েছ। হে ভিক্ষু, সত্যিই (বাস্তবিকই) অনুৎপাদ পরিনির্বাণের জন্যই আমাকর্তৃক ধর্ম দেশিত।”</p>
<p class="bodytext">৪. “হে ভিক্ষু, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৫. রূপ, চক্ষু বিজ্ঞান, চক্ষু-সংস্পর্শ, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; শ্রোত্র, শব্দ, শ্রোত্র-বিজ্ঞান, শ্রোত্র-সংস্পর্শ, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; ঘ্রাণ, গন্ধ, ঘ্রাণ-বিজ্ঞান, ঘ্রাণ-সংস্পর্শ, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; জিহ্বা, রস, জিহ্বা-বিজ্ঞান, জিহ্বা-সংস্পর্শ, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; কায়, স্প্রষ্টব্য, কায়-বিজ্ঞান, কায়-সংস্পর্শ, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; এবং মন, ধর্ম, মনোবিজ্ঞান, মনো-সংস্পর্শ, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা সম্বন্ধেও এইরূপ।</p>
<p class="bodytext">৬. হে ভিক্ষু, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="bodytext">ভগবান ইহা বললেন, সেই ভিক্ষু সন্তুষ্ট মনে ভগবানের ভাষণ অভিনন্দন করলেন। এই সূত্র ব্যাখ্যাকালে সেই ভিক্ষুর চিত্ত অনাসক্ত (তৃষ্ণারহিত) হয়ে আসব হতে বিমুক্ত হলো।</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. রাধ-অনিত্য সূত্র</h3>
<p class="bodytext">৭৬.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে অনাথপিণ্ডিকের বিহারে। তখন আয়ুষ্মান রাধ যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান রাধ ভগবানকে বললেন, “ভন্তে, আমার পক্ষে উত্তম (মঙ্গল) হবে ভগবান আমাকে সংক্ষিপ্তভাবে ধর্মদেশনা করুন যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, তদ্&zwnj;গত চিত্তে (নির্বাণগত চিত্তে) অবস্থান করতে পারি।”</p>
<p class="bodytext">২. “হে রাধ, যা অনিত্য; তাতে তোমার ছন্দ (কামনা) পরিত্যাগ করা উচিত। রাধ, অনিত্য কী কী, যাতে তোমার ছন্দ পরিত্যাগ করা উচিত?”</p>
<p class="bodytext">“চক্ষু অনিত্য, রূপ অনিত্য, চক্ষু-বিজ্ঞান অনিত্য, চক্ষু-সংস্পর্শ অনিত্য, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত। শ্রোত্র অনিত্য, শব্দ অনিত্য, শ্রোত্র-বিজ্ঞান অনিত্য, শ্রোত্র-সংস্পর্শ অনিত্য, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত। ঘ্রাণ অনিত্য, গন্ধ অনিত্য, ঘ্রাণ-বিজ্ঞান অনিত্য, ঘ্রাণ-সংস্পর্শ অনিত্য, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত। জিহ্বা অনিত্য, রস অনিত্য, জিহ্বা-বিজ্ঞান অনিত্য, জিহ্বা-সংস্পর্শ অনিত্য, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত। কায় অনিত্য, স্প্রষ্টব্য অনিত্য, কায়-বিজ্ঞান অনিত্য, কায়-সংস্পর্শ অনিত্য, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত। মন অনিত্য, ধর্ম অনিত্য, মনোবিজ্ঞান অনিত্য, মনো-সংস্পর্শ অনিত্য, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা অনিত্য; তাতে তোমার ছন্দ পরিত্যাগ করা উচিত।”</p>
<p class="bodytext">“হে রাধ, যা অনিত্য; তাতে তোমার ছন্দ পরিত্যাগ করা উচিত।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. রাধ-দুঃখ সূত্র</h3>
<p class="bodytext">৭৭.১. “হে রাধ, যা দুঃখ; তাতে তোমার ছন্দ পরিত্যাগ করা উচিত। হে রাধ, দুঃখ কী কী, যাতে তোমার ছন্দ পরিত্যাগ করা উচিত?”</p>
<p class="bodytext">২. “হে রাধ, চক্ষু দুঃখ, তাতে তোমার ছন্দ পরিত্যাগ করা উচিত। রূপ দুঃখ, তাতে তোমার ছন্দ পরিত্যাগ করা উচিত। চক্ষু-বিজ্ঞান দুঃখ, তাতে তোমার ছন্দ পরিত্যাগ করা উচিত। চক্ষু-সংস্পর্শ দুঃখ, তাতে তোমার ছন্দ পরিত্যাগ করা উচিত। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা দুঃখ; তাতেও তোমার ছন্দ পরিত্যাগ করা উচিত।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে রাধ, যা দুঃখ, তাতে তোমার ছন্দ পরিত্যাগ করা উচিত।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. রাধ-অনাত্ম সূত্র</h3>
<p class="bodytext">৭৮.১. “হে রাধ, যা অনাত্ম; তাতে তোমার ছন্দ পরিত্যাগ করা উচিত। হে রাধ, অনাত্ম কী কী, যাতে তোমার ছন্দ পরিত্যাগ করা উচিত?”</p>
<p class="bodytext">২. “হে রাধ, চক্ষু অনাত্ম, তাতে তোমার ছন্দ পরিত্যাগ করা উচিত। রূপ অনাত্ম, তাতে তোমার ছন্দ পরিত্যাগ করা উচিত। চক্ষু-বিজ্ঞান অনাত্ম, তাতে তোমার ছন্দ পরিত্যাগ করা উচিত। চক্ষু-সংস্পর্শ অনাত্ম, তাতে তোমার ছন্দ পরিত্যাগ করা উচিত। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাও অনাত্ম, তাতেও তোমার ছন্দ পরিত্যাগ করা উচিত।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে রাধ, যা অনাত্ম; তাতে তোমার ছন্দ পরিত্যাগ করা উচিত।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. প্রথম অবিদ্যা পরিত্যাগ সূত্র</h3>
<p class="bodytext">৭৯.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, এক ধর্ম আছে কি, যা পরিত্যাগ করলে ভিক্ষুর অবিদ্যা প্রহীন হয়, বিদ্যা উৎপন্ন হয়?”</p>
<p class="bodytext">“হে ভিক্ষু, এক ধর্ম আছে, যা পরিত্যাগ করলে ভিক্ষুর অবিদ্যা প্রহীন হয়, বিদ্যা উৎপন্ন হয়।”</p>
<p class="bodytext">“ভন্তে, সেই এক ধর্ম কি, যা পরিত্যাগ করলে ভিক্ষুর অবিদ্যা প্রহীন হয়, বিদ্যা উৎপন্ন হয়?”</p>
<p class="bodytext">“হে ভিক্ষু, অবিদ্যাই সেই এক ধর্ম, যা পরিত্যাগ করলে ভিক্ষুর অবিদ্যা প্রহীন হয়, বিদ্যা উৎপন্ন হয়।”</p>
<p class="bodytext">“ভন্তে, কিভাবে জ্ঞাত হলে, কিভাবে দর্শন করলে ভিক্ষুর অবিদ্যা প্রহীন হয়, বিদ্যা উৎপন্ন হয়?”</p>
<p class="bodytext">২. “হে ভিক্ষু, চক্ষুকে অনিত্যরূপে জ্ঞাত হলে ও দর্শন করলে ভিক্ষুর অবিদ্যা প্রহীন হয়, বিদ্যা উৎপন্ন হয়। রূপকে অনিত্যরূপে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়। চক্ষু-বিজ্ঞানকে অনিত্যরূপে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়। চক্ষু-সংস্পর্শকে অনিত্যরূপে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অনিত্যরূপে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. দ্বিতীয় অবিদ্যা পরিত্যাগ সূত্র</h3>
<p class="bodytext">৮০.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, এক ধর্ম আছে কি, যা পরিত্যাগ করলে ভিক্ষুর অবিদ্যা প্রহীন হয়, বিদ্যা উৎপন্ন হয়?”</p>
<p class="bodytext">২. হে ভিক্ষু, এখানে ভিক্ষুর শ্রুতিগোচর হয়, সর্ব(সমস্ত) ধর্মের প্রতি অভিনিবিষ্ট (অনুর্বক্ত) হওয়া উচিত নয়। যদি সেই ভিক্ষুর এরূপ শ্রুত হয়, সর্ব ধর্মের প্রতি অনুরক্ত হওয়া উচিত নয়। তিনি সর্ব ধর্মকে সম্পূর্ণরূপে জ্ঞাত হন, সম্পূর্ণরূপে জ্ঞাত হয়ে সম্যকরূপে উপলব্ধি করেন; সম্যকরূপে উপলব্ধি করে সর্বনিমিত্তকে অন্যভাবে<span class="ftnRef">[47]</span> দর্শন করেন। চক্ষুকে অন্যভাবে দর্শন করেন, রূপকে অন্যভাবে দর্শন করেন, চক্ষু-বিজ্ঞানকে অন্যভাবে দর্শন করেন। চক্ষু-সংস্পর্শকে অন্যভাবে দর্শন করেন, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে অন্যভাবে দর্শন করেন। শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে ভিক্ষুর অবিদ্যা প্রহীন হয় ও বিদ্যা উৎপন্ন হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. বহুসংখ্যক ভিক্ষু সূত্র</h3>
<p class="bodytext">৮১.১. অতঃপর বহুসংখ্যক ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট ভিক্ষুগণ ভগবানকে বললেন, “ভন্তে, এখানে অন্যতীর্থিয় পরিব্রাজকগণ আমাদের এরূপ জিজ্ঞেস করেন, ‘শ্রমণ গৌতমের অধীনে (আপনাদের) আচরিত ব্রহ্মচর্যের উদ্দেশ্য কী?’ ভন্তে, এরূপে জিজ্ঞাসিত হয়ে আমরা সেই অন্যতীর্থিয় পরিব্রাজকগণকে এভাবে উত্তর প্রদান করি, ‘আবুসো (বন্ধুগণ), দুঃখ সম্পর্কে পরিজ্ঞান<span class="ftnRef">[48]</span> লাভই ভগবানের অধীনে (আমাদের) আচরিত ব্রহ্মচর্যের উদ্দেশ্য। ভন্তে, এরূপে জিজ্ঞাসিত হয়ে এভাবে উত্তর প্রদানকালে আমরা কি ভগবান সম্বন্ধে যথার্থবাদী হই? ভগবানকে অসত্য দ্বারা নিন্দা করি না তো? ধর্মের অনুকূলে বর্ণনা করেছি তো? তা ধর্মানুসারে কোনো বাদানুবাদের (নিন্দার) কারণ হবে না তো?</p>
<p class="bodytext">“হে ভিক্ষুগণ, বাস্তবিকই তোমরা এরূপে জিজ্ঞাসিত হয়ে এভাবে উত্তর প্রদানকালে আমার সম্বন্ধে যথার্থবাদী হও; অসত্য দ্বারা আমাকে নিন্দা কর না; ধর্মের অনুকূলে বর্ণনাকারী হও; তা ধর্মানুসারে কোনো বাদানুবাদের কারণ হবে না।”</p>
<p class="bodytext">২. “হে ভিক্ষুগণ, যদি অন্যতীর্থিয় পরিব্রাজকগণ কর্তৃক তোমরা এরূপ জিজ্ঞাসিত হও, ‘আবুসো (বন্ধুগণ), যেই দুঃখ পরিজ্ঞাত হবার জন্য শ্রমণ গৌতমের অধীনে (আপনাদের) ব্রহ্মচর্য আচরিত হয়, সেই দুঃখ কী কী?’ হে ভিক্ষুগণ, এরূপে জিজ্ঞাসিত হয়ে তোমরা সেই অন্যতীর্থিয় পরিব্রাজকগণকে এভাবে উত্তর প্রদান করবে, ‘আবুসো (বন্ধুগণ), চক্ষু দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। রূপ দুঃখ, ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-বিজ্ঞান দুঃখ, ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-সংস্পর্শ দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়’।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে ভিক্ষুগণ, এরূপ জিজ্ঞাসিত হয়ে তোমরা সেই অন্যতীর্থিয় পরিব্রাজকগণকে এভাবে উত্তর প্রদান করবে।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. লোক-প্রশ্ন সূত্র</h3>
<p class="bodytext">৮২. ১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, ‘লোক, লোক’ বলে কথিত হয়। ভন্তে, কী কারণে লোক বলা হয়?”</p>
<p class="bodytext">২. “হে ভিক্ষু, লুপ্ত হয় বলেই ‘লোক’ বলা হয়। কী লুপ্ত হয়? ভিক্ষু, চক্ষু লুপ্ত হয়, রূপ লুপ্ত হয়, চক্ষু বিজ্ঞান লুপ্ত হয়, চক্ষু-সংস্পর্শ লুপ্ত হয়, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়। শ্রোত্র লুপ্ত হয়, শব্দ লুপ্ত হয়, শ্রোত্র-বিজ্ঞান লুপ্ত হয়, শ্রোত্র-সংস্পর্শ লুপ্ত হয়, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়। ঘ্রাণ লুপ্ত হয়, গন্ধ লুপ্ত হয়, ঘ্রাণ-বিজ্ঞান লুপ্ত হয়, ঘ্রাণ-সংস্পর্শ লুপ্ত হয়, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়। জিহ্বা লুপ্ত হয়, রস লুপ্ত হয়, জিহ্বা-বিজ্ঞান লুপ্ত হয়, জিহ্বা-সংস্পর্শ লুপ্ত হয়, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়। কায় লুপ্ত হয়, স্প্রষ্টব্য লুপ্ত হয়, কায়-বিজ্ঞান লুপ্ত হয়, কায়-সংস্পর্শ লুপ্ত হয়, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়। মন লুপ্ত হয়, ধর্ম লুপ্ত হয়, মনোবিজ্ঞান লুপ্ত হয়, মনো-সংস্পর্শ লুপ্ত হয়, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা লুপ্ত হয়।”</p>
<p class="bodytext">“হে ভিক্ষু, লুপ্ত হয় বলেই ‘লোক’ বলা হয়।”</p>
<p class="centered">নবম সূত্র সমাপ্ত।</p>
<h3 class="subhead">১০. ফাল্গুন-প্রশ্ন সূত্র</h3>
<p class="bodytext">৮৩. ১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে অনাথপিণ্ডিক নির্মিত বিহারে। অতঃপর আয়ুষ্মান ফাল্গুন যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান ফাল্গুন ভগবানকে বললেন, “ভন্তে, সেই চক্ষু আছে কি, যেই চক্ষু দ্বারা (দেখে) পরিনির্বাপিত, ছিন্নপ্রপঞ্চ, সম্পন্ন-ভ্রমণ, ত্রিবর্তের ক্ষয়-সাধনকারী (ভবচক্র ছিন্নকারী), সর্বদুঃখজয়ী (বিমুক্ত) অতীত বুদ্ধগণকে প্রজ্ঞাপিত করার সময় প্রজ্ঞাপন করতে পারে [পরিদর্শনকালে প্রকাশ (ব্যক্ত) করতে পারে]।” শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="bodytext">২. “হে ফাল্গুন, সেই চক্ষু নেই যেই চক্ষু দ্বারা (দেখে) পরিনির্বাপিত, ছিন্নপ্রপঞ্চ, সম্পন্ন ভ্রমণ, ত্রিবর্তের<span class="ftnRef">[49]</span> ক্ষয় সাধনকারী, সর্বদুঃখজয়ী অতীত বুদ্ধগণকে প্রজ্ঞাপিত করার সময় প্রজ্ঞাপন করতে পারে [পরিদর্শনকালে প্রকাশ (ব্যক্ত) করতে পারে]। শ্রোত্র, ঘ্রাণ, জিহ্বা, কায় ও মন সম্বন্ধেও এইরূপ।</p>
<p class="centered">দশম সূত্র সমাপ্ত।</p>
<p class="centered">গিলান বর্গ সমাপ্ত।</p>
<p class="bodytext">স্মারক গাথা :</p>
<p class="gatha">“গিলান সূত্র দুইটি উক্ত, রাধ সূত্র হলো তিনটি উক্ত;</p>
<p class="gatha">অবিদ্যা সূত্র দুইটি উক্ত, ভিক্ষু, লোক, ফাল্গুন ক্রমান্বয়ে যুক্ত।”</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৯. ছন্ন বর্গ</h2>
<h3 class="subhead">১. প্রলুপ্তধর্মী সূত্র</h3>
<p class="bodytext">৮৪.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত বিহারে। তখন আয়ুষ্মান আনন্দ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে বললেন, “ভন্তে, লোক, লোক’ বলে কথিত হয়। কী প্রকারে (কিজন্য) ভন্তে, ‘লোক’ কথিত হয়?”</p>
<p class="bodytext">২. “হে আনন্দ, যা প্রলুপ্তধর্মী (বিনাশশীল বা বিলুপ্ত স্বভাববিশিষ্ট), আর্যবিনয়ে তা লোক বলে কথিত হয়। হে আনন্দ, প্রলুপ্তধর্মী কী কী?”</p>
<p class="bodytext">৩. “হে আনন্দ, চক্ষু প্রলুপ্তধর্মী, রূপ প্রলুপ্তধর্মী, চক্ষু-বিজ্ঞান প্রলুপ্তধর্মী, চক্ষু-সংস্পর্শ প্রলুপ্তধর্মী, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা প্রলুপ্তধর্মী।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে আনন্দ, যা প্রলুপ্তধর্মী আর্যবিনয়ে তাকে লোক বলা হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. শূন্যতালোক সূত্র</h3>
<p class="bodytext">৮৫.১. অতঃপর আয়ুষ্মান আনন্দ যেখানে ভগবান ছিলেন, সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে বললেন, “ভন্তে, ‘শূন্য লোক, শূন্য লোক’ বলে কথিত হয়। ভন্তে, কী প্রকারে (কি জন্য) শূন্য লোক কথিত হয়?”</p>
<p class="bodytext">২. “হে আনন্দ, যেহেতু আত্ম শূন্য বা আত্মস্বভাবে শূন্য সেহেতু ‘শূন্য লোক’ বলে কথিত হয়। হে, আনন্দ, আত্ম শূন্য বা আত্মস্বভাবে শূন্য কী কী?”</p>
<p class="bodytext">৩. “হে আনন্দ, চক্ষুআত্মশূন্য বা আত্মস্বভাবে শূন্য, রূপ আত্মশূন্য বা আত্মস্বভাবে শূন্য, চক্ষু-বিজ্ঞান আত্মশূন্য বা আত্মস্বভাবে শূন্য, চক্ষু-সংস্পর্শ আত্মশূন্য বা আত্মস্বভাবে শূন্য, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও আত্মশূন্য বা আত্মস্বভাবে শূন্য।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে আনন্দ, যেহেতু আত্ম শূন্য বা আত্ম-স্বভাবে শূন্য সেহেতু শূন্য লোক বলা হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. সংক্ষিপ্ত ধর্ম সূত্র</h3>
<p class="bodytext">৮৬.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত বিহারে। তখন আয়ুষ্মান আনন্দ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে বললেন, “ভন্তে, আমার পক্ষে উত্তম হবে ভগবান আমাকে সংক্ষিপ্তভাবে ধর্মদেশনা করুন যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান ও নির্বাণগত চিত্তে অবস্থান করতে পারি।”</p>
<p class="bodytext">২. “হে আনন্দ, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে”।</p>
<p class="bodytext">“যা অনিত্য তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য; দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে, ” রূপ, চক্ষু-বিজ্ঞান, চক্ষু-সংস্পর্শ, চক্ষু-সংস্পর্শ হেতু উৎপন্ন বেদনা এবং শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">৩. হে ভিক্ষুগণ, শ্রুতবান আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই’।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. ছন্ন সূত্র</h3>
<p class="bodytext">৮৭.১. আমি এরূপ শুনেছি। এক সময় ভগবান রাজগৃহে অবস্থান করছিলেন বেণুবনে, কলন্দকনিবাপে। সেই সময় আয়ুষ্মান সারিপুত্র, আয়ুষ্মান মহাচুন্দ ও আয়ুষ্মান ছন্ন গৃধ্রকুট পর্বতে অবস্থান করতেছিলেন। তখন আয়ুষ্মান ছন্ন ব্যাধিগ্রস্ত, দুঃখিত ও তীব্র রোগ যন্ত্রণায় পীড়িত হয়েছিলেন। তখন আয়ুষ্মান সারিপুত্র সন্ধ্যাকালে ধ্যান হতে উঠে যেখানে আয়ুষ্মান মহাচুন্দ ছিলেন সেখানে উপস্থিত হয়ে আয়ুষ্মান মহাচুন্দকে বললেন, “আবুসো চুন্দ, চলুন, আমরা যেখানে আয়ুষ্মান ছন্ন আছেন সেখানে গমন করি এবং তার অসুস্থ'তা সম্পর্কে জিজ্ঞেস করি।” “হ্যাঁ, আবুসো, তাই হোক” বলে আয়ুষ্মান মহাচুন্দ আয়ুষ্মান সারিপুত্রকে প্রত্যুত্তর দিলেন।</p>
<p class="bodytext">২. অতঃপর আয়ুষ্মান সারিপুত্র ও আয়ুষ্মান মহাচুন্দ যেখানে আয়ুষ্মান ছন্ন ছিলেন সেখানে উপস্থিত হয়ে প্রজ্ঞাপ্ত আসনে উপবেশন করলেন। আসনে উপবিষ্ট আয়ুষ্মান সারিপুত্র আয়ুষ্মান ছন্নকে বললেন, “আবুসো ছন্ন, আপনি রোগযন্ত্রণা সহ্য করতে সক্ষম হচ্ছেন কি? আপনার দেহ চালনা করতে সক্ষম হচ্ছেন কি? আপনার দুঃখ-বেদনা পরিক্ষীণ (অবসান) হচ্ছে নাকি বৃদ্ধি পাচ্ছে? (রোগ) বৃদ্ধির লক্ষণ দেখা যাচ্ছে নাকি অবসানের লক্ষণ দেখা যাচ্ছে?” “বন্ধু সারিপুত্র, আমি রোগযন্ত্রণা সহ্য করতে সক্ষম হচ্ছি না। আমি চারি ঈর্যাপথ প্রবর্তন করতে অক্ষম। আমার দুঃখ-বেদনা অতিপ্রবল, বাড়ছে কিন্তু কমছে না। বৃদ্ধি ব্যতীত উপশমের লক্ষণ পরিলক্ষিত হচ্ছে না। যেমন আবুসো, কোনো বলবান পুরুষ তীক্ষ্ণ শিখর (ক্ষুরাগ্র) দিয়ে মস্তক ছেদন করে, তদ্রূপই বন্ধু, অত্যধিক বায়ু আমার মস্তকে আঘাত করতেছে। আবুসো, আমার রোগ-যন্ত্রণা অসহনীয় হয়েছে, কালযাপন দুষ্কর হয়েছে, সাংঘাতিক দুঃখ-বেদনা বাড়ছে কিন্তু কমছে না, রোগ বৃদ্ধির লক্ষণ দেখা যাচ্ছে, উপশমের নয়। যেমন আবুসো, কোনো বলবান পুরুষ চাবুকখ- দ্বারা শির বেষ্টন করে দৃঢ়ভাবে বন্ধন করে, তদ্রূপই আবুসো (বন্ধু), অত্যধিক শির বেদনা উৎপন্ন হয়েছে। আবুসো, আমার রোগ-যন্ত্রণা অসহনীয় হয়েছে, কালযাপন দুষ্কর হয়েছে, সাংঘাতিক দুঃখবেদনা বাড়ছে কিন্তু কমছে না, রোগ বৃদ্ধির লক্ষণ দেখা যাচ্ছে, উপশমের নয়। যেমন আবুসো, দক্ষ গো-ঘাতক বা গো-ঘাতকের অন্তেবাসী (শিষ্য) ধারালো গো-কর্তন অস্ত্র (ছুরি) দ্বারা উদর কর্তন করে, সেরূপই বন্ধু, অত্যধিক বায়ু আমার কুক্ষি কর্তন করতেছে। বন্ধু, আমার রোগ-যন্ত্রণা অসহনীয় হয়েছে, কালযাপন দুষ্কর হয়েছে, সাংঘাতিক দুঃখবেদনা বাড়ছে কিন্তু কমছে না, রোগ বৃদ্ধির লক্ষণ দেখা যাচ্ছে, উপশমের নয়। যেমন বন্ধু, দুইজন বলবান পুরুষ কোনো দুর্বল পুরুষকে উভয় বাহুতে ধরে জ্বলন্ত অঙ্গারগর্তে সন্তপ্ত করে, পরিতপ্ত করে; সেরূপই বন্ধু, আমার শরীরে অত্যধিক দাহ উৎপন্ন হচ্ছে। বন্ধু, আমার রোগ-যন্ত্রণা অসহনীয় হয়েছে, কালযাপন দুষ্কর হয়েছে, সাংঘাতিক দুঃখবেদনা বাড়ছে কিন্তু কমছে না, রোগ বৃদ্ধির লক্ষণ দেখা যাচ্ছে, উপশমের নয়। বন্ধু সারিপুত্র, আমি শস্ত্র আহরণ করব, আমি জীবনের আকাঙ্ক্ষা করি না।”</p>
<p class="bodytext">৩. “আয়ুষ্মান ছন্ন শস্ত্র আহরণ করবেন না। আয়ুষ্মান ছন্ন জীবনযাপন করুন। আমরা তাই ইচ্ছা করি। আয়ুষ্মান ছন্নের যদি উপযুক্ত খাদ্য না থাকে, আমি আয়ুষ্মান ছন্নের জন্য উপযুক্ত খাদ্যের সন্ধান করব। যদি উপযুক্ত ভৈষজ্য না থাকে, আমি তা সন্ধান করব। যদি আয়ুষ্মান ছন্নের উপযুক্ত সেবক না থাকে, আমি তার পরিচর্যা (সেবা) করব। শস্ত্র আহরণ করবেন না, আয়ুষ্মান ছন্ন জীবনযাপন করুন। আমরা তাই ইচ্ছা করি।”</p>
<p class="bodytext">৪. “বন্ধু সারিপুত্র, আমার যে উপযুক্ত খাদ্য নেই, তেমন নয়; আমার উপযুক্ত খাদ্য আছে। আমার যে উপযুক্ত ভৈষজ্য নেই, তেমন নয়, আমার উপযুক্ত ভৈষজ্য আছে। আমার যে উপযুক্ত সেবক (পরিচারক) নেই, তেমন নয়; আমার উপযুক্ত সেবক আছে। বন্ধু সারিপুত্র, বহুদিন ধরে আমি শাস্তাকে আনন্দে পরিচর্যা করেছি, নিরানন্দে নহে। বন্ধু সারিপুত্র, ইহাই শিষ্যের পক্ষে উচিত যে, তিনি শাস্তার পরিচর্যা করবেন আনন্দসহকারে, নিরানন্দে নহে। বন্ধু সারিপুত্র, এরূপ ধারণা করুন যে, ভিক্ষু ছন্ন অনিন্দনীয় (পুনর্জন্ম রহিত) শস্ত্র আহরণ করবে।”</p>
<p class="bodytext">৫. “আমরা আয়ুষ্মান ছন্নকে কিছু বিষয়ে জিজ্ঞাসা করব। যদি তিনি প্রশ্নের ব্যাখ্যার জন্য অবকাশ করেন।”</p>
<p class="bodytext">“বন্ধু সারিপুত্র, জিজ্ঞেস করুন, শ্রবণ করার পর আমি জানাব।”</p>
<p class="bodytext">“বন্ধু ছন্ন, আপনি চক্ষু, চক্ষু-বিজ্ঞান, চক্ষু-বিজ্ঞান-বিজ্ঞাতব্য বিষয়ে কি সম্যকরূপে দর্শন করেন, ‘ইহা আমার, ইহা আমি, ইহা আমার আত্মা’?” শ্রোত্র, ঘ্রাণ, জিহ্বা, কায় ও মন সম্পর্কেও এরূপ।</p>
<p class="bodytext">“বন্ধু সারিপুত্র, আমি চক্ষু, চক্ষু-বিজ্ঞান, চক্ষু-বিজ্ঞান-বিজ্ঞাতব্য বিষয়ে সম্যকরূপে দর্শন করি, ‘ইহা আমার নয়, ইহা আমি নই, ইহা আমার আত্মা নয়’।” শ্রোত্র, ঘ্রাণ, জিহ্বা, কায় ও মন সম্পর্কেও এরূপ।</p>
<p class="bodytext">“বন্ধু ছন্ন, চক্ষু, চক্ষু-বিজ্ঞান, চক্ষু-বিজ্ঞান-বিজ্ঞাতব্য বিষয়ে কি দেখে কি জ্ঞাত হয়ে আপনি এরূপে সম্যকরূপে দর্শন করেন : ‘ইহা আমার নয়, ইহা আমি নই, ইহা আমার আত্মা নয়’?”</p>
<p class="bodytext">শ্রোত্র, ঘ্রাণ, জিহ্বা, কায় ও মন সম্পর্কেও এরূপ।</p>
<p class="bodytext">“বন্ধু সারিপুত্র, আমি চক্ষু, চক্ষু-বিজ্ঞান, চক্ষু-বিজ্ঞান-বিজ্ঞাতব্য বিষয়ে নিরোধ দেখে নিরোধ জ্ঞাত হয়ে এভাবে সম্যকরূপে দর্শন করি : ‘ইহা আমার নয়, ইহা আমি নই, ইহা আমার আত্মা নয়’।” শ্রোত্র, ঘ্রাণ, জিহ্বা, কায় ও মন সম্পর্কেও এরূপ।</p>
<p class="bodytext">৬. এরূপ কথিত হলে আয়ুষ্মান মহাচুন্দ আয়ুষ্মান ছন্নকে বললেন, “তাহলে, বন্ধু ছন্ন, ভগবানের এই অনুশাসন সর্বদা মনস্কারযোগ্য; নিশ্রিতের (তৃষ্ণা-দৃষ্টির অধীন ব্যক্তির) চঞ্চলতা আসে, অনিশ্রিতের মনের চঞ্চলতা থাকে না, চঞ্চলতা না থাকলে প্রশান্তি আসে, প্রশান্তি থাকলে রতি (কামরাগ) দূরীভূত হয়, কামরাগ দূরীভূত হলে আর পৃথিবীতে আসতে হয় না, সেই কারণে আর চ্যুতি-উৎপত্তি (পুনঃপুন জন্ম-মৃত্যু) হয় না; যাঁর জন্ম-মৃত্যু হবে না, তিনি ইহলোকেও নন, পরলোকেও নন। এরূপে দুঃখের অবসান হয়।”</p>
<p class="bodytext">৭. অতঃপর আয়ুষ্মান সারিপুত্র এবং আয়ুষ্মান মহাচুন্দ আয়ুষ্মান ছন্নকে এই উপদেশ প্রদান করে আসন হতে উঠে চলে গেলেন। তাঁরা চলে যাবার পর আয়ুষ্মান ছন্ন শস্ত্র আহরণ করলেন।<span class="ftnRef">[50]</span> তখন আয়ুষ্মান সারিপুত্র যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান সারিপুত্র ভগবানকে বললেন, “ভন্তে, আয়ুষ্মান ছন্ন শস্ত্র আহরণ করেছেন। তাঁর কি গতি, কি পরিণতি হবে?” “সারিপুত্র, ভিক্ষু ছন্ন কি তোমাদের সম্মুখে তার অনবদ্যতা<span class="ftnRef">[51]</span> প্রকাশ করে নাই?”</p>
<p class="bodytext">“ভন্তে, পূর্বজির নামে একটি বৃজি গ্রাম আছে। সেখানে অনেক কুল (পরিবার) আছে যারা আয়ুষ্মান ছন্নের মিত্র, সুহৃদ এবং পরিদর্শনযোগ্য।”</p>
<p class="bodytext">“হে সারিপুত্র, ভিক্ষু ছন্নের মিত্রকুল, সুহৃদকুল ও পরিদর্শনযোগ্য কুল আছে। এ জন্য সে নিন্দনীয় হয় তা আমি বলি না। হে সারিপুত্র, যে এই দেহ নিক্ষেপ করে অন্য দেহ পরিগ্রহ (গ্রহণ) করতে আকাঙ্ক্ষা করে, তা নিন্দনীয় বলি। </p>
<p class="bodytext">ভিক্ষু ছন্নের তা নেই, ভিক্ষু ছন্ন অনিন্দনীয় হয়ে শস্ত্র আহরণ করেছে। এরূপেই তুমি ধারণা কর।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. পূর্ণ সূত্র</h3>
<p class="bodytext">৮৮.১. অতঃপর আয়ুষ্মান পূর্ণ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান পূর্ণ ভগবানকে বললেন, “ভন্তে, আমার পক্ষে উত্তম হবে, ভগবান আমাকে সংক্ষিপ্তভাবে ধর্ম উপদেশ দিন যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, নির্বাণগত চিত্তে (তদ্&zwnj;গত চিত্তে) অবস্থান করতে পারি।”</p>
<p class="bodytext">২. “হে পূর্ণ, চক্ষু-বিজ্ঞেয় রূপ আছে তা আনন্দদায়ক (ইষ্ট), কান্ত (মুগ্ধকর), মনোজ্ঞ (মনোরম), প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ করেন, উল্লাস প্রকাশ করেন এবং নিবিষ্ট (অনুরক্ত) হয়ে থাকেন, তজ্জন্য নন্দিরাগ উৎপন্ন হয়, নন্দিরাগ সমুদয় হেতু দুঃখ সমুদয় হয়।” শ্রোত্রবিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বাবিজ্ঞেয় রস, কায়বিজ্ঞেয় স্প্রষ্টব্য ও মনোবিজ্ঞেয় ধর্ম সম্পর্কেও এইরূপ।</p>
<p class="bodytext">৩. “হে পূর্ণ, চক্ষুবিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে অভিনন্দিত না হন, উল্লাস প্রকাশ না করেন এবং তাতে নিবিষ্ট (অনুরক্ত) হয়ে অবস্থান না করেন, তাহলে নন্দিরাগ নিরুদ্ধ হয়, নন্দিরাগ নিরোধ হেতু দুঃখ-নিরোধ হয়।” শ্রোত্রবিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়বিজ্ঞেয় স্প্রষ্টব্য ও মনোবিজ্ঞেয় ধর্ম সম্পর্কেও এইরূপ।</p>
<p class="bodytext">৪. “পূর্ণ, আমাকর্তৃক এই সংক্ষিপ্ত উপদেশ দ্বারা উপদিষ্ট হয়ে তুমি কোন জনপদে অবস্থান করবে?”</p>
<p class="bodytext">“ভন্তে, ভগবান কর্তৃক এই সংক্ষিপ্ত উপদেশ দ্বারা উপদিষ্ট হয়ে আমি সুনাপরান্ত নামক জনপদে অবস্থান করব।”</p>
<p class="bodytext">“পূর্ণ, সুনাপরান্তবাসী মনুষ্যগণ চণ্ড (উগ্র) এবং কর্কশ। যদি তারা তোমাকে আক্রোশ এবং দোষারোপ করে, তাহলে তোমার কী হবে?”</p>
<p class="bodytext">“ভন্তে, যদি সুনাপরান্তবাসী মনুষ্যগণ আমাকে আক্রোশ এবং দোষারোপ করে, তাহলে আমার এরূপ হবে : আমি বলব, বাস্তবিক, এই সুনাপরান্তবাসী মনুষ্যগণ খুব ভদ্র, সুভদ্র, যেহেতু তারা আমাকে হস্ত দ্বারা কোনো প্রহার করছে না। ভগবান, এখানে আমার এরূপ হবে।<span class="ftnRef">[52]</span> সুগত, এখানে আমার এরূপ হবে।</p>
<p class="bodytext">৫. “পূর্ণ, যদি সেই সুনাপরান্তবাসী মনুষ্যগণ তোমাকে হস্ত দ্বারা প্রহার করে, তাহলে তোমার কী হবে?”</p>
<p class="bodytext">“ভন্তে, যদি সেই সুনাপরান্তবাসী মনুষ্যগণ আমাকে হস্ত দ্বারা প্রহার করে, তাহলে আমার এরূপ হবে : আমি বলব, বাস্তবিক, এই সুনাপরান্তবাসী মনুষ্যগণ খুব ভদ্র, সুভদ্র, যেহেতু তারা আমাকে মৃৎপিণ্ড দ্বারা আঘাত করছে না।<span class="ftnRef">[53]</span> ভগবান, এখানে আমার এরূপ হবে। সুগত, এখানে আমার এরূপ হবে।”</p>
<p class="bodytext">৬. “পূর্ণ, যদি সেই সুনাপরান্তবাসী মনুষ্যগণ তোমাকে মৃৎপিণ্ড দ্বারা প্রহার করে, তাহলে তোমার কী হবে?”</p>
<p class="bodytext">“ভন্তে, যদি সেই সুনাপরান্তবাসী মনুষ্যগণ আমাকে মৃৎপিণ্ড দ্বারা প্রহার করে, তাহলে আমার এরূপ হবে : আমি বলব, বাস্তবিক এই সুনাপরান্তবাসী মনুষ্যগণ খুব ভদ্র, সুভদ্র, যেহেতু তারা আমাকে দণ্ড দ্বারা প্রহার করতেছে না। ভগবান, এখানে আমার এরূপ হবে। সুগত, এখানে আমার এরূপ হবে।”</p>
<p class="bodytext">৭. “পূর্ণ, যদি সেই সুনাপরান্তবাসী মনুষ্যগণ তোমাকে দণ্ড দ্বারা প্রহার করে, তাহলে তোমার কী হবে?”</p>
<p class="bodytext">“ভন্তে, যদি সেই সুনাপরান্তবাসী মনুষ্যগণ আমাকে দণ্ড দ্বারা প্রহার করে, তাহলে আমার এরূপ হবে : আমি বলব, বাস্তবিক, এই সুনাপরান্তবাসী মনুষ্যগণ খুব ভদ্র, সুভদ্র, যেহেতু তারা আমাকে শস্ত্র দ্বারা আঘাত করতেছে না। ভগবান, এখানে আমার এরূপ হবে। সুগত, এখানে আমার এরূপ হবে।”</p>
<p class="bodytext">৮.“পূর্ণ, যদি সেই সুনাপরান্তবাসী মনুষ্যগণ তোমাকে শস্ত্র দ্বারা আঘাত করে, তাহলে তোমার কী হবে?”</p>
<p class="bodytext">“ভন্তে, যদি সেই সুনাপরান্তবাসী মনুষ্যগণ আমাকে শস্ত্র দ্বারা আঘাত করে, তাহলে আমার এরূপ হবে : আমি বলব, বাস্তবিক, এই সুনাপরান্তবাসী মনুষ্যগণ খুব ভদ্র, সুভদ্র, যেহেতু তারা আমাকে জীবন হতে বঞ্চিত (হত্যা) করতেছে না। ভগবান, এখানে আমার এরূপ হবে। সুগত, এখানে আমার এরূপ হবে।”</p>
<p class="bodytext">৯. “পূর্ণ, যদি সেই সুরাপরান্তবাসী মনুষ্যগণ তোমাকে জীবন হতে বঞ্চিত (হত্যা) করে, তবে তোমার কী হবে?”</p>
<p class="bodytext">“ভন্তে, যদি সেই সুরাপরান্তবাসী মনুষ্যগণ আমাকে জীবন হতে বঞ্চিত (হত্যা) করে, তাহলে আমার এরূপ হবে : আমি বলব, ভগবানের শিষ্যগণ কায়ের (দেহের) ও জীবনের দ্বারা দুঃখপ্রাপ্ত, বিরাগভাজন, উৎপীড়িত ও অশ্রদ্ধ হয়ে শস্ত্র আহরণের জন্য সন্ধান করতেছেন। সন্ধান না করেই আমি সেই শস্ত্র লাভ করেছি। ভগবান, আমার এরূপ হবে। সুগত, আমার এরূপ হবে।”</p>
<p class="bodytext">“সাধু, সাধু পূর্ণ! তুমি এই দম ও উপশম দ্বারা সমন্বাগত হয়ে সুনাপরান্ত জনপদে অবস্থান করতে সক্ষম হবে। পূর্ণ, তুমি যা কালোপযোগী মনে কর, তা করতে পার।”</p>
<p class="bodytext">১০. অতঃপর আয়ুষ্মান পূর্ণ ভগবানের ভাষণকে অভিনন্দন ও অনুমোদন করে আসন হতে উঠে ভগবানকে অভিবাদন ও প্রদক্ষিণ করে শয়নাসন (বিছানাপত্র) ভাঁজ করে (সামলে রেখে) পাত্র-চীবর গ্রহণ করে সুনাপরান্ত জনপদে বিচরণ করার জন্য যাত্রা করলেন এবং পদচারণা করতে করতে সুনাপরান্ত জনপদে পৌঁছলেন এবং সেখানে অবস্থান করতে লাগলেন। আয়ুষ্মান পূর্ণ একই বর্ষার মধ্যে পাঁচশত উপাসক ও পাঁচশত উপাসিকাকে প্রতিপাদন (ত্রিশরণে প্রতিষ্ঠিত) করলেন এবং নিজে ত্রিবিদ্যা<span class="ftnRef">[54]</span> সাক্ষাৎ করলেন। সেই বর্ষার মধ্যে (পরে অন্য সময়ে) আয়ুষ্মান পূর্ণ পরিনির্বাণ লাভ করলেন।</p>
<p class="bodytext">১১. সেই সময় বহু ভিক্ষু ভগবানের নিকট উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষুগণ ভগবানকে বললেন, “ভন্তে, যে কুলপুত্র পূর্ণ ভগবান কর্তৃক সংক্ষিপ্ত উপদেশ দ্বারা উপদিষ্ট হয়েছিল, তিনি মারা গেছেন। তাঁর কি গতি, কি পরিণতি হলো?”</p>
<p class="bodytext">“হে ভিক্ষুগণ, কুলপুত্র পূর্ণ পণ্ডিত ছিলেন, ধর্মানুকূল আচরণকারী ছিলেন, তিনি ধর্মাধিকরণে কখনো আমাকে অপদস্ত করেন নাই। তিনি পরিনির্বাণ লাভ করেছেন।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. বাহিয় সূত্র</h3>
<p class="bodytext">৮৯.১. অতঃপর আয়ুষ্মান বাহিয় যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান বাহিয় ভগবানকে বললেন, “ভন্তে, আমার পক্ষে উত্তম (মঙ্গল) হবে, ভগবান আমাকে সংক্ষিপ্তভাবে ধর্মদেশনা করুন, যাতে আমি ভগবানের ধর্ম শ্রবণ করে একাকী, বিচ্ছিন্ন (বিবেকপরায়ণ), অপ্রমত্ত, বীর্যবান, ধ্যাননিবিষ্ট চিত্তে অবস্থান করতে পারি।”</p>
<p class="bodytext">২. “হে বাহিয়, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">রূপ, চক্ষু-বিজ্ঞান, চক্ষু সংস্পর্শ, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা এবং শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্পর্কেও এইরূপ।</p>
<p class="bodytext">৩. “হে বাহিয়, শ্রুতবান, আর্যশ্রাবক বিষয়টি এরূপে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, নির্বেদ হতে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসব ক্ষয়ের জন্য) আর অপর কর্তব্য নাই।”</p>
<p class="bodytext">৪. তখন আয়ুষ্মান বাহিয় ভগবানের ভাষণ অভিনন্দন ও অনুমোদন করে আসন হতে উঠে ভগবানকে অভিবাদন ও প্রদক্ষিণ করে চলে গেলেন। অতঃপর আয়ুষ্মান বাহিয় একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে অবস্থান করে অচিরেই যেজন্য কুলপুত্রগণ সম্যকভাবে আগার হতে অনাগারিক প্রব্রজিত হন, সেই সর্বোত্তম ব্রহ্মচর্যের চরম লক্ষ্য ইহ জীবনেই স্বয়ং অভিজ্ঞা দ্বারা সাক্ষাৎকার করে, উপলব্ধি করে অবস্থান করতে লাগলেন এবং তিনি প্রকৃষ্টরূপে জানতে পারলেন, ‘(আমার) জন্মবীজ ক্ষীণ হলো, ব্রহ্মচর্যব্রত উদ্&zwnj;যাপিত (পূর্ণ) হলো, করণীয় কার্য কৃত হলো আর এই জীবনে (আসবক্ষয়ের জন্য)অপর কর্তব্য নাই।’</p>
<p class="bodytext">আয়ুষ্মান বাহিয় অর্হৎদের অন্যতর হলেন।</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. প্রথম আসক্তি সূত্র</h3>
<p class="bodytext">৯০.১. “হে ভিক্ষুগণ, আসক্তি রোগ, আসক্তি ব্রণ (ফোঁড়া) ও আসক্তি শল্য (তীক্ষ্ণ ছুরি) সদৃশ। সেইজন্য হে ভিক্ষুগণ, তথাগত অনাসক্ত (তৃষ্ণাবিমুক্ত), বীতশল্য হয়ে অবস্থান করেন। হে ভিক্ষুগণ, যদি কোনো ভিক্ষু এরূপ আকাঙ্ক্ষা করে, ‘আমি অনাসক্ত ও বীতশল্য হয়ে অবস্থান করব।’ তাহলে সেই ভিক্ষু ‘চক্ষু’ বলে মনে করতে পারবে না;‘চক্ষুতে’ বলে মনে করতে পারবে না;‘চক্ষু হতে’ বলে মনে করতে পারবে না;‘চক্ষু আমার’ বলে মনে করতে পারবে না। ‘রূপ’ বলে মনে করতে পারবে না; ‘রূপে’ বলে মনে করতে পারবে না; ‘রূপ হতে’ বলে মনে করতে পারবে না; ‘রূপ আমার’ বলে মনে করতে পারবে না। ‘চক্ষু-বিজ্ঞান’ বলে মনে করতে পারবে না;‘চক্ষু-বিজ্ঞানে’ বলে মনে করতে পারবে না, ‘চক্ষু-বিজ্ঞান হতে’ বলে মনে করতে পারবে না;‘চক্ষু-বিজ্ঞান আমার’ বলে মনে করতে পারবে না। ‘চক্ষু-সংস্পর্শ’ বলে মনে করতে পারবে না;‘চক্ষু-সংস্পর্শে’ বলে মনে করতে পারবে না;‘চক্ষু-সংস্পর্শ হতে’ বলে মনে করতে পারবে না;‘চক্ষু-সংস্পর্শ’ আমার বলে মনে করতে পারবে না। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও বলে মনে করতে পারবে না; ‘তাতে’ ও মনে করতে পারবে না; ‘তা হতে’ বলে মনে করতে পারবে না; ‘তা আমার’ বলেও মনে করতে পারবে না।”</p>
<p class="bodytext">২. শ্রোত্র, ঘ্রাণ, জিহ্বা, কায়, মন ও সর্ব সম্পর্কেও এইরূপ।</p>
<p class="bodytext">৩. তিনি এভাবে মনে না করার সময় জগতে কোনো কিছুতে আসক্তি উৎপাদন করেন না, অনাসক্তি হেতু উদ্বিগ্ন হন না, অনুদ্বিগ্ন অবস্থায় তিনি স্বয়ং পরিনির্বাপিত হন এবং প্রকৃষ্টরূপে জানতে পারেন, ‘(আমার) জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. দ্বিতীয় আসক্তি সূত্র</h3>
<p class="bodytext">৯১.১. “হে ভিক্ষুগণ, আসক্তি রোগ, আসক্তি ব্রণ (ফোঁড়া) ও আসক্তি শল্য (তীক্ষ্ণ ছুরি) সদৃশ। সেইজন্য হে ভিক্ষুগণ, তথাগত অনাসক্ত (তৃষ্ণাবিমুক্ত), বীতশল্য হয়ে অবস্থান করেন। হে ভিক্ষুগণ, যদি কোনো ভিক্ষু এরূপ আকাঙ্ক্ষা করে, ‘আমি অনাসক্ত ও বীতশল্য হয়ে অবস্থান করব।’ তাহলে সেই ভিক্ষু ‘চক্ষু’ বলে মনে করতে পারবে না;‘চক্ষুতে’ বলে মনে করতে পারবে না; ‘চক্ষু হতে’ বলে মনে করতে পারবে না;‘চক্ষু আমার’ বলে মনে করতে পারবে না। ‘রূপ’ বলে মনে করতে পারবে না; ‘রূপে’ বলে মনে করতে পারবে না; ‘রূপ হতে’ বলে মনে করতে পারবে না; ‘রূপ আমার’ বলে মনে করতে পারবে না। ‘চক্ষু-বিজ্ঞান’ বলে মনে করতে পারবে না;‘চক্ষু-বিজ্ঞানে’ বলে মনে করতে পারবে না, ‘চক্ষু-বিজ্ঞান হতে’ বলে মনে করতে পারবে না;‘চক্ষু-বিজ্ঞান আমার’ বলে মনে করতে পারবে না। ‘চক্ষু-সংস্পর্শ’ বলে মনে করতে পারবে না;‘চক্ষু-সংস্পর্শে’ বলে মনে করতে পারবে না;‘চক্ষু-সংস্পর্শ হতে’ বলে মনে করতে পারবে না;‘চক্ষু-সংস্পর্শ’ আমার বলে মনে করতে পারবে না। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, ‘তা’ ও বলে মনে করতে পারবে না; ‘তাতে’ ও মনে করতে পারবে না; ‘তা হতে’ বলে মনে করতে পারবে না; ‘তা আমার’ বলেও মনে করতে পারবে না।”</p>
<p class="bodytext">২. “যেহেতু হে ভিক্ষুগণ, ‘যা’ বলে মনে করে; ‘যাতে’ বলে মনে করে; ‘যা হতে’ বলে মনে করে; ‘যা আমার’ বলে মনে করে; তা হতে অন্যথাভাব সৃষ্টি হয়। অন্যথাভাবী (বিপরীত দৃষ্টিসম্পন্ন) ভবসংলগ্ন সত্ত্ব (জগতে) ভবকে অভিনন্দন করে।”</p>
<p class="bodytext">শ্রোত্র, ঘ্রাণ, জিহ্বা, কায় ও মন সম্পর্কে এইরূপ।</p>
<p class="bodytext">৩. “যে পর্যন্ত ভিক্ষুগণ, স্কন্ধ-ধাতু-আয়তনকে ‘তা’ ও বলে মনে করেন না, তাতে ও মনে করেন না, ‘তা হতে’ ও মনে করেন না, ‘তা আমার’ ও মনে করেন না। তিনি এভাবে মনে না করার সময় জগতে কোনো কিছুতে আসক্তি উৎপাদন করেন না, অনাসক্তি হেতু উদ্বিগ্ন হন না, অনুদ্বিগ্ন অবস্থায় তিনি স্বয়ং পরিনির্বাপিত হন এবং প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্য ব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের) জন্য আর অপর কর্তব্য নাই।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. প্রথম যুগল (জোড়া) সূত্র</h3>
<p class="bodytext">৯২.১. “হে ভিক্ষুগণ, তোমাদেরকে যুগল (যুগ্ম) সম্পর্কে দেশনা করব। তা শ্রবণ কর। হে ভিক্ষুগণ, যুগল কী কী? চক্ষু এবং রূপ, শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম। হে ভিক্ষুগণ, এগুলোকেই বলা হয় যুগল।”</p>
<p class="bodytext">২. “হে ভিক্ষুগণ, যে এরূপ বলে, আমি এইগুলোকে ‘যুগল’ হিসেবে অস্বীকার করে অন্য ‘যুগল’ প্রজ্ঞাপন করব। তার ভাষিত বিষয় সম্পর্কে প্রশ্ন জিজ্ঞাসিত হয়ে সে শুধু যে এর সমাধান করতে পারবে না, তা নয়; অধিকন্তু মনঃকষ্ট পাবে। এর কারণ কী? যেহেতু এটি তার জ্ঞানের বিষয় নয়।”</p>
<p class="centered">নবম সূত্র সমাপ্ত।</p>
<h3 class="subhead">১০. দ্বিতীয় যুগল সূত্র</h3>
<p class="bodytext">৯৩.১. “হে ভিক্ষুগণ, যুগ্ম (যুগল) প্রত্যয়ে বিজ্ঞান উৎপন্ন হয়। ভিক্ষুগণ, কিভাবে যুগ্ম প্রত্যয়ে বিজ্ঞান উৎপন্ন হয়? চক্ষু এবং রূপ হেতু চক্ষু-বিজ্ঞান উৎপন্ন হয়। চক্ষু অনিত্য, পরিবর্তনশীল, অন্যথাভাব বিশিষ্ট (বৈপরীত্য স্বভাব)। রূপ অনিত্য, পরিবর্তনশীল, অন্যথাভাবসম্পন্ন। এভাবে এই যুগ্ম যেহেতু চঞ্চল ও ক্ষণস্থায়ী সেহেতু অনিত্য, পরিবর্তনশীল, অন্যথাভাবসম্পন্ন। চক্ষু-বিজ্ঞান অনিত্য, পরিবর্তনশীল ও অন্যথাভাবসম্পন্ন। যে হেতুতে যে প্রত্যয়ে চক্ষু-বিজ্ঞানের উৎপত্তি হয়, সে হেতুতে সে প্রত্যয়ে তা অনিত্য, পরিবর্তনশীল, অন্যথাভাবসম্পন্ন হয়। হে ভিক্ষুগণ, অনিত্য প্রত্যয়-হেতু উৎপন্ন চক্ষু-বিজ্ঞান কিরূপে নিত্য হবে!”</p>
<p class="bodytext">২. “হে ভিক্ষুগণ, যা এই তিন ধর্মের সংযোগ, সমাবেশ, মিলন, তাই চক্ষু-সংস্পর্শ, চক্ষু-সংস্পর্শও অনিত্য, পরিবর্তনশীল, অন্যথাভাবসম্পন্ন। যে হেতুতে যে প্রত্যয়ে চক্ষু-সংস্পর্শের উৎপত্তি হয়, সে হেতুতে সে প্রত্যয়ে তা অনিত্য, পরিবর্তনশীল, অন্যথাভাবসম্পন্ন হয়। হে ভিক্ষুগণ, অনিত্য প্রত্যয় হেতু উৎপন্ন চক্ষু-সংস্পর্শ কিরূপে নিত্য হবে! ভিক্ষুগণ, স্পর্শ অনুভূত হয়, স্পর্শ উপলব্ধি হয়, স্পর্শ অবগত হয়। এভাবে এই ধর্মও চঞ্চল এবং ক্ষণস্থায়ী হেতু অনিত্য, পরিবর্তনশীল, অন্যথাভাবসম্পন্ন।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">“হে ভিক্ষুগণ, এভাবে যুগ্ম প্রত্যয়ে বিজ্ঞান উৎপন্ন হয়।”</p>
<p class="centered">দশম সূত্র সমাপ্ত।</p>
<p class="centered">নবম ছন্ন বর্গ সমাপ্ত।</p>
<p class="bodytext">স্মারক গাথা :</p>
<p class="gatha">প্রলুপ্ত, শূন্য, সংক্ষিপ্ত, ছন্ন, পূর্ণ আর বাহিয়;</p>
<p class="gatha">দ্বিবিধ আসক্তি উক্ত, যুগ্ম উক্ত অপর দ্বিবিধ।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১০. ষড় (ছয়) বর্গ</h2>
<h3 class="subhead">১. অদান্ত-অগুপ্ত সূত্র</h3>
<p class="bodytext">৯৪.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন জেতবনে অনাথপিণ্ডিকের বিহারে। তথায় ভগবান সমবেত ভিক্ষুগণকে আহ্বান করে বললেন, ‘হে ভিক্ষুগণ’, ‘হ্যাঁ ভদন্ত’ বলে সেই ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন, “হে ভিক্ষুগণ, এই ছয় স্পর্শায়তন অদান্ত (অদমিত), অগুপ্ত, অরক্ষিত, অসংযত হলে দুঃখ আনয়নকারী হয়। ছয় কী কী?”</p>
<p class="bodytext">২. “হে ভিক্ষুগণ, চক্ষু স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। শ্রোত্র স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। ঘ্রাণ স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। জিহ্বা স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। কায় স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। মন স্পর্শায়তন অদমিত, অগুপ্ত, অরক্ষিত, অসংযত হলে দুঃখ আনয়নকারী হয়। হে ভিক্ষুগণ, ইহাই ছয় স্পর্শায়তন যা অদমিত, অগুপ্ত, অরক্ষিত, অসংযত হলে দুঃখ আনয়নকারী হয়।”</p>
<p class="bodytext">৩. “হে ভিক্ষুগণ, এই ছয় স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। ছয় কী কী? হে ভিক্ষুগণ, চক্ষু স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। শ্রোত্র স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। ঘ্রাণ স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। জিহ্বা স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। কায় স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। মন স্পর্শায়তন সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়। হে ভিক্ষুগণ, ইহাই ছয় স্পর্শায়তন যা সুদমিত, সুগুপ্ত, সুরক্ষিত, সুসংযত হলে সুখ আনয়নকারী হয়।” ভগবান এরূপ বললেন, অতঃপর সুগত শাস্তা নিমোক্ত গাথা ভাষণ করলেন : </p>
<p class="gatha">৪. ছয় স্পর্শায়তন, হে ভিক্ষুগণ, </p>
<p class="gatha">যথায় অসংযমী দুঃখভোগী হন।</p>
<p class="gatha">এদের সংযমে যিনি অভিজ্ঞাত, </p>
<p class="gatha">শ্রদ্ধা সহ অবস্থান করেন হয়ে অনাসক্ত।”</p>
<p class="gatha">৫.দেখে রূপসমূহ, যা মনোরম;</p>
<p class="gatha">অতঃপর দেখে রূপসমূহ, যা অমনোরম।</p>
<p class="gatha">মনোরম রূপে তৃষ্ণা করেন অপনোদন, </p>
<p class="gatha">অমনোরম রূপে প্রদুষিত করেন না নিজ মন।”</p>
<p class="gatha">৬.প্রিয়-অপ্রিয় উভয়বিধ শব্দ করে শ্রবণ, </p>
<p class="gatha">প্রিয় শব্দে মূর্ছিত কখনো না হন।</p>
<p class="gatha">অপ্রিয় শব্দে দ্বেষ করেন অপনোদন, </p>
<p class="gatha">অপ্রিয় শব্দে প্রদুষিত করেন না নিজ মন।”</p>
<p class="gatha">৭.মনোরম সুরভি সুগন্ধ করে আঘ্রাণ, </p>
<p class="gatha">অশুচি, অবাঞ্ছিত দুর্গন্ধও করে আঘ্রাণ;</p>
<p class="gatha">অবাঞ্ছিতে প্রতিঘ করেন অপনোদন।</p>
<p class="gatha">বাঞ্ছিতেও করেন না ছন্দ<span class="ftnRef">[55]</span> উৎপাদন।”</p>
<p class="gatha">৮.সুস্বাদু রস করে আস্বাদন, </p>
<p class="gatha">অসুস্বাদু রসও করে আস্বাদন, </p>
<p class="gatha">সুস্বাদু রসে আসক্ত হয়ে, না করেন ভোজন;</p>
<p class="gatha">অসুস্বাদু রসেও বিরক্তি করেন না প্রদর্শন।”</p>
<p class="gatha">৯.সুখস্পর্শে স্পৃষ্ট হয়ে হন না প্রমত্ত;</p>
<p class="gatha">দুঃখ-স্পর্শে স্পৃষ্ট হয়েও না হন উন্মত্ত।</p>
<p class="gatha">সুখ-দুঃখ উভয়স্পর্শে উপেক্ষক হন, </p>
<p class="gatha">পছন্দ অপছন্দ হতে নিজে মুক্ত হন।”</p>
<p class="gatha">১০. “প্রপঞ্চ-সংজ্ঞাবান সাধারণ জনগণ;</p>
<p class="gatha">প্রপঞ্চকে অতিক্রম করেন বিজ্ঞগণ।</p>
<p class="gatha">মনোরম সাংসারিক বিতর্কমুক্ত হন;</p>
<p class="gatha">নৈষ্ক্রম্যের পথে করেন পদার্পণ।”</p>
<p class="gatha">১১. “এভাবে যখন মনকে করেন ছয় স্পর্শে সুভাবিত;</p>
<p class="gatha">স্পৃষ্ট হয়ে চিত্ত হবে না কদাচিৎ কম্পিত।</p>
<p class="gatha">রাগ-দ্বেষকে পরাজিত করে হে ভিক্ষুগণ, </p>
<p class="gatha">জন্ম-মৃত্যুর বন্ধন হতে পারগত তারা হন।”</p>
<p class="centered">প্রথম সূত্র সমাপ্ত।</p>
<h3 class="subhead">২. মালুক্যপুত্র সূত্র</h3>
<p class="bodytext">৯৫.১. অতঃপর আয়ুষ্মান মালুক্যপুত্র যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মালুক্যপুত্র ভগবানকে বললেন, “ভন্তে, আমার পক্ষে উত্তম হবে, ভগবান আমাকে সংক্ষিপ্তভাবে ধর্মদেশনা করুন যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে অবস্থান করতে পারি।”</p>
<p class="bodytext">২. “হে মালুক্যপুত্র, এখানে তরুণ ভিক্ষুদেরকে কি বলব! যেখানে হে ভিক্ষু, তুমি জীর্ণ, প্রবীণ, বৃদ্ধ, অর্ধগত, জীবনের শেষপ্রান্তে উপনীত হয়ে সংক্ষিপ্ত উপদেশ যাচ্&zwnj;ঞা করছ!”</p>
<p class="bodytext">৩. “ভন্তে, যদিও আমি জীর্ণ, প্রবীণ, বৃদ্ধ, অর্ধগত, জীবনের শেষপ্রান্তে উপনীত, তথাপি ভন্তে, ভগবান আমাকে সংক্ষিপ্তভাবে ধর্মদেশনা করুন, সুগত আমাকে সংক্ষিপ্তভাবে ধর্মদেশনা করুন, নিশ্চয়ই আমি ভগবানের ভাষিত বিষয়ের অর্থ উপলব্ধি করতে পারব। নিশ্চয়ই আমি ভগবানের ভাষিত বিষয়ের উত্তরাধিকারী হতে পারব।”</p>
<p class="bodytext">৪. “হে মালুক্যপুত্র, তুমি ইহা কী মনে কর, চক্ষুবিজ্ঞেয় যে সমস্ত অদৃষ্ট, অদৃষ্টপূর্ব রূপ, যা তুমি দেখ নাই, যা দেখার জন্য কোনোদিন তোমার চিত্তও উৎপন্ন হয়নি, তাতে তোমার ছন্দ (কামনা), রাগ (তৃষ্ণা) বা প্রেম উৎপন্ন হয় কি?” “নিশ্চয়ই নয়, ভন্তে”।</p>
<p class="bodytext">“শ্রোত্রবিজ্ঞেয় যে সমস্ত অশ্রুত, অশ্রুতপূর্ব শব্দ, যা তুমি শোননি, যা শোনার জন্য কোনোদিন তোমার চিত্তও উৎপন্ন হয়নি, তাতে তোমার ছন্দ (কামনা), রাগ (তৃষ্ণা) বা প্রেম উৎপন্ন হয় কি?” “নিশ্চয়ই নয়, ভন্তে”।</p>
<p class="bodytext">“ঘ্রাণবিজ্ঞেয় যে সমস্ত অনাঘ্রাত, অনাঘ্রাতপূর্ব গন্ধ, যা তুমি আঘ্রাণ করনি বা আঘ্রাণ করার জন্য কোনোদিন তোমার চিত্তও উৎপন্ন হয়নি, তাতে তোমার কামনা বা তৃষ্ণা বা প্রেম উৎপন্ন হয় কি?” “নিশ্চয়ই নয়, ভন্তে।”</p>
<p class="bodytext">“জিহ্বাবিজ্ঞেয় যে সমস্ত অনাস্বাদিত, অনাস্বাদিতপূর্ব রস, যা তুমি আস্বাদন করনি বা আস্বাদন করার জন্য কোনোদিন তোমার চিত্তও উৎপন্ন হয় নি, তাতে তোমার কামনা বা তৃষ্ণা বা প্রেম উৎপন্ন হয় কি?” “নিশ্চয়ই নয়, ভন্তে।”</p>
<p class="bodytext">“কায়বিজ্ঞেয় যে সমস্ত অস্পৃষ্ট, অস্পৃষ্টপূর্ব স্প্রষ্টব্য, যা তুমি স্পর্শ করনি বা স্পর্শ করার জন্য কোনোদিন তোমার চিত্তও উৎপন্ন হয়নি, তাতে তোমার কামনা বা তৃষ্ণা বা প্রেম উৎপন্ন হয় কি?” “নিশ্চয়ই নয়, ভন্তে।”</p>
<p class="bodytext">“মনোবিজ্ঞেয় যে সমস্ত অবিজ্ঞাত, অবিজ্ঞাতপূর্ব ধর্ম (বিষয়), যা তুমি বিদিত হওনি বা বিদিত হবার জন্য কোনোদিন তোমার চিত্তও উৎপন্ন হয়নি, তাতে তোমার কামনা বা তৃষ্ণা বা প্রেম উৎপন্ন হয় কি?” “নিশ্চয়ই নয়, ভন্তে।”</p>
<p class="bodytext">৫. “হে মালুক্যপুত্র, এখানে তোমার দৃষ্ট-শ্রুত-অনুমিত<span class="ftnRef">[56]</span>-বিজ্ঞাতব্য ধর্মে (বিষয়ে) তুমি দৃষ্টে দৃষ্টমাত্র, শ্রুতেশ্রুতমাত্র, অনুমিতে অনুমিত মাত্র এবং বিজ্ঞাতে বিজ্ঞাত<span class="ftnRef">[57]</span> মাত্র হবে। হে মালুক্যপুত্র, যখন হতে তোমার দৃষ্ট-শ্রুত-অনুমিত-বিজ্ঞাতব্য ধর্মে (বিষয়ে) তুমি দৃষ্টে দৃষ্টমাত্র, শ্রুতে শ্রুতমাত্র, অনুমিতে অনুমিতমাত্র এবং বিজ্ঞাতে জ্ঞাতমাত্র হবে, তখন হতে তোমার মধ্যেও সেগুলো নেই, তাতেও তুমি নেই;যখন হতে তোমাতে সেগুলো নেই, তাতেও তুমি নেই, সে হতে তুমি ইহলোকেও নও, পরলোকেও নও, উভয়লোকেও নও। ইহাই দুঃখের অন্ত।”</p>
<p class="bodytext">ভন্তে, আমি ভগবানের সংক্ষিপ্ত ভাষিত বিষয়ের বিস্তারিত অর্থ এভাবে জ্ঞাত হই :</p>
<p class="gatha">৬. “রূপ দেখে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব<span class="ftnRef">[58]</span> এবং তাতে সংলগ্ন হন।</p>
<p class="gatha">রূপ-সম্ভূত<span class="ftnRef">[59]</span> অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সেকারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">৭. “শব্দ শুনে, হয়ে স্মৃতি-বিহ্বল<span class="ftnRef">[60]</span>, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।<span class="ftnRef">[61]</span></p>
<p class="gatha">শব্দ-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">৮. “গন্ধ শোঁকে<span class="ftnRef">[62]</span>, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">গন্ধ-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">৯. “রসাস্বাদন করে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">রস-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">১০. “করে স্পর্শানুভব, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">স্প্রষ্টব্য-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">১১. “ধর্ম হয়ে জ্ঞাত, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">ধর্ম<span class="ftnRef">[63]</span>-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">১২. “হয়ে অনাসক্ত রূপের প্রতি, রূপ দর্শনে স্মৃতিমান হন;</p>
<p class="gatha">চিত্তে অনাসক্তি করেন অনুভব, সংলগ্ন তাতে না হন।</p>
<p class="gatha">অনিত্যভাবে<span class="ftnRef">[64]</span> দেখেন রূপকে, অনিত্যভাবে করেন বেদনা সেবন<span class="ftnRef">[65]</span>;</p>
<p class="gatha">ক্লেশাবর্ত হয় পরিক্ষয়, অসঞ্চিত<span class="ftnRef">[66]</span>, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">১৩. “হয়ে অনাসক্ত শব্দের প্রতি, শব্দ শ্রবণে স্মৃতিমান হন;</p>
<p class="gatha">চিত্তে অনাসক্তি করেন অনুভব, সংলগ্ন তাতে না হন।</p>
<p class="gatha">অনিত্যরূপে শোনেন শব্দ, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">১৪. “হয়ে অনাসক্ত গন্ধের প্রতি, গন্ধ আঘ্রাণে স্মৃতিমান হন;</p>
<p class="gatha">চিত্তে অনাসক্তি করেন অনুভব, অনুরক্ত তাতে না হন।</p>
<p class="gatha">অনিত্যরূপে করেন গন্ধ আঘ্রাণ, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">১৫. “হয়ে অনাসক্ত রসের প্রতি, রসাস্বাদনে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">অনিত্যরূপে করেন রসাস্বাদন, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">১৬. “হয়ে অনাসক্ত স্প্রষ্টব্যের প্রতি, স্পর্শানুভবে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">অনিত্যরূপে করেন স্পর্শানুভব, অনিত্যভাবে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">১৭. “হয়ে অনাসক্ত ধর্মের প্রতি, ধর্ম বিজ্ঞাতে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">জ্ঞাত হন ধর্ম অনিত্যরূপে, অনিত্যভাবে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, ইহা হয় কথিত।”</p>
<p class="bodytext">“ভন্তে, আমি ভগবানের সংক্ষিপ্ত ভাষিত বিষয়ের বিস্তারিত অর্থ এরূপেই জ্ঞাত হয়েছি।”</p>
<p class="bodytext">“সাধু, সাধু মালুক্যপত্র! হে মালুক্যপুত্র, আমাকর্তৃক সংক্ষিপ্তভাবে ভাষিত বিষয়ের বিস্তারিত অর্থ তুমি উত্তমরূপে অবগত হয়েছ।”</p>
<p class="gatha">১৮. “রূপ দেখে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">রূপ-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সেকারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">১৯. “শব্দ শুনে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">শব্দ-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">২০. “গন্ধ শোঁকে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">গন্ধ-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">২১. “রসাস্বাদন করে, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">রস-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">২২. “করে স্পর্শানুভব, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">স্প্রষ্টব্য-সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">২৩. “ধর্ম হয়ে জ্ঞাত, হয়ে স্মৃতি-বিহ্বল, প্রিয় নিমিত্ত করে মনন;</p>
<p class="gatha">তার প্রতি চিত্তে আসক্তি করেন অনুভব এবং তাতে সংলগ্ন হন।</p>
<p class="gatha">ধর্ম সম্ভূত অনেকবিধ বেদনা তার হয় বর্ধিত;</p>
<p class="gatha">লোভ আর শোকাদি দুঃখ চিত্তকে তার করে নিষ্পীড়িত।</p>
<p class="gatha">এভাবে সেই বেদনাস্বাদ গ্রহণে দুঃখ তার হয় সঞ্চিত;</p>
<p class="gatha">সে কারণে নির্বাণ লাভ তার পক্ষে সুদূর বলে হয় কথিত।”</p>
<p class="gatha">২৪. “হয়ে অনাসক্ত রূপের প্রতি, রূপ দর্শনে স্মৃতিমান হন;</p>
<p class="gatha">চিত্তে অনাসক্তি করেন অনুভব, সংলগ্ন তাতে না হন।</p>
<p class="gatha">অনিত্যভাবে দেখেন রূপকে, অনিত্যভাবে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">২৫. “হয়ে অনাসক্ত শব্দের প্রতি, শব্দ শ্রবণে স্মৃতিমান হন;</p>
<p class="gatha">চিত্তে অনাসক্তি করেন অনুভব, সংলগ্ন তাতে না হন।</p>
<p class="gatha">অনিত্যরূপে শোনেন শব্দ, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">২৬. “হয়ে অনাসক্ত গন্ধের প্রতি, গন্ধ আঘ্রাণে স্মৃতিমান হন;</p>
<p class="gatha">চিত্তে অনাসক্তি করেন অনুভব, অনুরক্ত তাতে না হন।</p>
<p class="gatha">অনিত্যরূপে করেন গন্ধ আঘ্রাণ, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">২৭. “হয়ে অনাসক্ত রসের প্রতি, রসাস্বাদনে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">অনিত্যরূপে করেন রসাস্বাদন, অনিত্যরূপে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">২৮. “হয়ে অনাসক্ত স্প্রষ্টব্যের প্রতি, স্পর্শানুভবে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">অনিত্যরূপে করেন স্পর্শানুভব, অনিত্যভাবে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, হয় ইহা কথিত।”</p>
<p class="gatha">২৯. “হয়ে অনাসক্ত ধর্মের প্রতি, ধর্ম বিজ্ঞাতে স্মৃতিমান হন;</p>
<p class="gatha">চিত্তে অনাসক্তি করেন উপলব্ধি, অনুরক্ত তাতে না হন।</p>
<p class="gatha">জ্ঞাত হন ধর্ম অনিত্যরূপে, অনিত্যভাবে করেন বেদনা সেবন;</p>
<p class="gatha">ক্লেশাবর্ত হয় পরিক্ষয়, অসঞ্চিত, স্মৃতিমান হয়ে তিনি করেন বিচরণ।</p>
<p class="gatha">এভাবে সেই বেদনাস্বাদ অগ্রহণে দুঃখ তার হয় না সঞ্চিত;</p>
<p class="gatha">সে কারণে নির্বাণের নিকটে আগত তিনি, ইহা হয় কথিত।”</p>
<p class="bodytext">“হে মালুক্যপুত্র, আমাকর্তৃক সংক্ষিপ্তভাবে ভাষিত বিষয়ের বিস্তারিত অর্থ এভাবেই জ্ঞাত হওয়া উচিত (দর্শন করা উচিত)।”</p>
<p class="bodytext">৩০. তখন আয়ুষ্মান মালুক্যপুত্র ভগবানের ভাষণ অভিনন্দন ও অনুমোদন করে আসন হতে উঠে ভগবানকে অভিবাদন ও প্রদক্ষিণ করে চলে গেলেন। অতঃপর আয়ুষ্মান মালুক্যপুত্র একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে অবস্থান করে অচিরেই যেজন্য কুলপুত্রগণ সম্যকভাবে আগার হতে অনাগারিক প্রব্রজিত হন, সেই সর্বোত্তম ব্রহ্মচর্যের চরম লক্ষ্য ইহ জীবনেই স্বয়ং অভিজ্ঞা দ্বারা সাক্ষাৎকার করে, উপলব্ধি করে, অবস্থান করতে লাগলেন এবং তিনি প্রকৃষ্টরূপে জানতে পারলেন, ‘(আমার) জন্মবীজ ক্ষীণ হলো, ব্রহ্মচর্যব্রত উদ্&zwnj;যাপিত (পূর্ণ) হলো, করণীয় কৃত হলো আর এই জীবনে (আসবক্ষয়ের জন্য) অপর কর্তব্য নাই’। আয়ুষ্মান মালুক্যপুত্র অর্হৎদের অন্যতর হলেন।</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. পরিহানি ধর্ম সূত্র</h3>
<p class="bodytext">৯৬.১. “হে ভিক্ষুগণ, তোমাদেরকে পরিহানি ধর্ম, অপরিহানি ধর্ম ও ছয় অভিভায়তন সম্পর্কে দেশনা করব, তা শ্রবণ কর। ভিক্ষুগণ, কিভাবে পরিহানি ধর্ম হয়?”</p>
<p class="bodytext">২. “হে ভিক্ষুগণ, এখানে ভিক্ষু চক্ষু দ্বারা রূপ দেখে পাপ অকুশল সংকল্প সংযোজন উৎপন্ন করে। যদি ভিক্ষু তা গ্রহণ করে, পরিত্যাগ না করে, অপনোদন না করে, বিনাশ না করে, পুনর্জন্মরহিত না করে (সম্পূর্ণ ধ্বংস না করে), তাহলে ভিক্ষুর জানা উচিত, ‘আমি কুশলধর্ম হতে অধঃপতিত হচ্ছি।’ ইহাই ভগবান কর্তৃক উক্ত পরিহানি ধর্ম।”</p>
<p class="bodytext">৩. “পুনরায় হে ভিক্ষুগণ, ভিক্ষু শ্রোত্র দ্বারা শব্দ শ্রবণ করে, ঘ্রাণ (নাসিকা) দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম জ্ঞাত হয়ে পাপ অকুশল সংকল্প সংযোজন উৎপন্ন করে। যদি ভিক্ষু তা গ্রহণ করে, পরিত্যাগ না করে, অপনোদন না করে, বিনাশ না করে, পুনর্জন্মরহিত না করে, তাহলে ভিক্ষুর জানা উচিত : ‘আমি কুশলধর্ম হতে অধঃপতিত হচ্ছি’। ইহাই ভগবান কর্তৃক উক্ত পরিহানি ধর্ম।”</p>
<p class="bodytext">৪. “হে ভিক্ষুগণ, কিভাবে অপরিহানি ধর্ম হয়? হে ভিক্ষুগণ, এখানে ভিক্ষু চক্ষু দ্বারা রূপ দেখে পাপ অকুশল সংকল্প সংযোজন উৎপন্ন করে। যদি ভিক্ষু তা গ্রহণ না করে, পরিত্যাগ করে, অপনোদন করে, বিনাশ করে, পুনর্জন্মরহিত করে, তাহলে ভিক্ষুর জানা উচিত : ‘আমি কুশলধর্ম হতে অধঃপতিত হচ্ছি না।’ এটাই ভগবান কর্তৃক উক্ত অপরিহানি ধর্ম।”</p>
<p class="bodytext">৫. “পুনরায় হে ভিক্ষুগণ, ভিক্ষু শ্রোত্রদ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম জ্ঞাত হয়ে পাপ অকুশল সংকল্প, সংযোজন উৎপন্ন করে। যদি ভিক্ষু তা গ্রহণ না করে, পরিত্যাগ করে, অপনোদন করে, বিনাশ করে, পুনর্জন্মরহিত করে, তাহলে ভিক্ষুর জানা উচিত : ‘আমি কুশলধর্ম হতে অধঃপতিত হচ্ছি না।’ ইহাই ভগবান কর্তৃক উক্ত অপরিহানি ধর্ম।”</p>
<p class="bodytext">৬. “হে ভিক্ষুগণ, ছয় অভিভায়তন কী কী? হে ভিক্ষুগণ, এখানে ভিক্ষুর চক্ষু দ্বারা রূপ দৃষ্ট হয়ে পাপ অকুশল সংকল্প সংযোজন উৎপন্ন হয় না। তখন ভিক্ষুর জানা উচিত : এই আয়তন অভিভূত (পরাজিত)। ইহাই ভগবান কর্তৃক উক্ত অভিভায়তন।”</p>
<p class="bodytext">৭. “পুনরায় হে ভিক্ষুগণ, এখানে ভিক্ষুর শ্রোত্র দ্বারা শব্দ শ্রুত হয়ে, ঘ্রাণ দ্বারা গন্ধ আঘ্রাত হয়ে, জিহ্বা দ্বারা রস আস্বাদিত হয়ে, কায় দ্বারা স্প্রষ্টব্য স্পৃষ্ট হয়ে ও মন দ্বারা ধর্ম বিজ্ঞাত হয়ে পাপ অকুশল সংকল্প, সংযোজন উৎপন্ন হয় না। তখন ভিক্ষুর জানা উচিত এই আয়তনসমূহ অভিভূত (পরাজিত)। ইহাই ভগবান কর্তৃক উক্ত অভিভায়তন।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. প্রমাদবিহারী সূত্র</h3>
<p class="bodytext">৯৭.১. “হে ভিক্ষুগণ, তোমাদেরকে প্রমাদবিহারী<span class="ftnRef">[67]</span> ও অপ্রমাদবিহারী সম্পর্কে দেশনা করব। তা শ্রবণ কর। হে ভিক্ষুগণ, কিরূপে প্রমাদবিহারী হয়?”</p>
<p class="bodytext">২. “হে ভিক্ষুগণ, চক্ষু-ইন্দ্রিয় অসংযত বিহারীর (অবস্থানকারীর) চিত্ত কলুষিত হয়। চক্ষু-বিজ্ঞেয় রূপে সেই কলুষিত চিত্তে প্রামোদ্য (পরমানন্দ) উৎপন্ন হয় না। পরমানন্দ না হলে প্রীতি হয় না। প্রীতি না থাকলে প্রশান্তি হয় না। প্রশান্তি না থাকলে দুঃখ উৎপন্ন হয়। দুঃখীর চিত্ত সমাহিত (একাগ্র) হয় না। অসমাহিত চিত্তে ধর্ম দর্শন<span class="ftnRef">[68]</span> হয় না। ধর্ম অদর্শনকারী প্রমাদবিহারী বলে বিবেচিত হয়।” শ্রোত্র-ইন্দ্রিয়, ঘ্রাণ-ইন্দ্রিয়, জিহ্বা-ইন্দ্রিয়, কায়-ইন্দ্রিয় ও মন-ইন্দ্রিয় সম্পর্কেও এইরূপ। “হে ভিক্ষুগণ, এরূপে প্রমাদবিহারী হয়।”</p>
<p class="bodytext">৩. “হে ভিক্ষুগণ, কিরূপে অপ্রমাদবিহারী হয়? হে ভিক্ষুগণ, চক্ষু-ইন্দ্রিয় সংযত বিহারীর (অবস্থানকারীর) চিত্ত কলুষিত হয় না, চক্ষু-বিজ্ঞেয় রূপে সেই কলুষহীন চিত্তে পরমানন্দ (প্রামোদ্য) উৎপন্ন হয়। প্রমুদিতের প্রীতি উৎপন্ন হয়, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। সমাহিত চিত্তে ধর্ম উৎপন্ন হয়। ধর্ম দর্শনকারী অপ্রমাদবিহারী বলে বিবেচিত হয়।” শ্রোত্র-ইন্দ্রিয়, ঘ্রাণ-ইন্দ্রিয়, জিহ্বা-ইন্দ্রিয়, কায়-ইন্দ্রিয় ও মন-ইন্দ্রিয় সম্পর্কেও এইরূপ। “হে ভিক্ষুগণ, এরূপেই অপ্রমাদবিহারী হয়।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. সংবর সূত্র</h3>
<p class="bodytext">৯৮.১. “হে ভিক্ষুগণ, তোমাদেরকে সংবর (সংযত) ও অসংবর (অসংযত) সম্পর্কে দেশনা করব। তা শ্রবণ কর, হে ভিক্ষুগণ, কিভাবে অসংবর হয়?”</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ করেন, উল্লাস প্রকাশ করেন এবং তাতে নিবিষ্ট (অনুরক্ত) হয়ে থাকেন, তাহলে ভিক্ষুর জ্ঞাত হওয়া উচিত : ‘আমি কুশলধর্ম হতে অধঃপতিত হচ্ছি।’ ইহাই ভগবান কর্তৃক উক্ত পরিহানি ধর্ম। হে ভিক্ষুগণ, এভাবেই অসংবর (অসংযত) হয়।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<p class="bodytext">৩. “হে ভিক্ষুগণ, কিভাবে সংবর হয়? হে ভিক্ষুগণ, চক্ষু বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ না করেন, উল্লাস প্রকাশ না করেন এবং নিবিষ্ট হয়ে না থাকেন তাহলে ভিক্ষুর জ্ঞাত হওয়া উচিত : ‘আমি কুশলধর্ম হতে অধঃপতিত হচ্ছি না।’ ইহাই ভগবান কর্তৃক উক্ত অপরিহানি ধর্ম। হে ভিক্ষুগণ, এভাবেই সংবর (সংযত) হয়।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনোবিজ্ঞেয় ধর্ম সম্পর্কেও এইরূপ।</p>
<p class="centered">পঞ্চম সূত্র সমাপ্ত।</p>
<h3 class="subhead">৬. সমাধি সূত্র</h3>
<p class="bodytext">৯৯.১. “হে ভিক্ষুগণ, সমাধি ভাবনা কর (অনুশীলন কর)। সমাহিত ভিক্ষু যথাযথভাবে সম্যক প্রজ্ঞার দ্বারা জানতে পারে। যথাযথভাবে সম্যক প্রজ্ঞার দ্বারা কি জানতে পারে? ‘চক্ষু অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘রূপ অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘চক্ষু-বিজ্ঞান অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘চক্ষু-সংস্পর্শ অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য’ ইহা যথাযথভাবে সম্যক প্রজ্ঞার দ্বারা জানতে পারে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, সমাধি ভাবনা কর। সমাহিত ভিক্ষু যথাযথভাবে সম্যক প্রজ্ঞার দ্বারা জানতে পারে।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. নিঃসঙ্গতা (নির্জনতা) সূত্র</h3>
<p class="bodytext">১০০.১. “হে ভিক্ষুগণ, নিঃসঙ্গ জীবন গঠনে উদ্যম কর। ভিক্ষুগণ, নিঃসঙ্গী ভিক্ষু যথাযথভাবে সম্যক প্রজ্ঞার দ্বারা জানতে পারে। যথাযথভাবে সম্যক প্রজ্ঞার দ্বারা কি জানতে পারে? ‘চক্ষু অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘রূপ অনিত্য’ ইহা যথাযথভাবে সম্যক প্রজ্ঞার দ্বারা জানতে পারে।’ চক্ষু-বিজ্ঞান অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘চক্ষু-সংস্পর্শ অনিত্য’ ইহা যথাযথভাবে সম্যক প্রজ্ঞার দ্বারা জানতে পারে। ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য’ ইহা যথাযথভাবে সম্যক প্রজ্ঞার দ্বারা জানতে পারে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, নিঃসঙ্গ জীবন গঠনে উদ্যম কর। ভিক্ষুগণ, নিঃসঙ্গী ভিক্ষু যথাযথভাবে সম্যক প্রজ্ঞার দ্বারা জানতে পারে।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. প্রথম ‘তোমাদের নয়’ সূত্র</h3>
<p class="bodytext">১০১.১. “হে ভিক্ষুগণ, যা তোমাদের নয়, তা পরিত্যাগ কর। তা পরিত্যক্ত হলে তোমাদের সুখ ও কল্যাণ সাধিত হবে। ভিক্ষুগণ, কি তোমাদের নয়? হে ভিক্ষুগণ, ‘চক্ষু’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘রূপ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘চক্ষু-বিজ্ঞান’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘চক্ষু-সংস্পর্শ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয় তাও তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">২. “হে ভিক্ষুগণ, যেমন কোনো ব্যক্তি এই জেতবনস্থতৃণকাষ্ঠ শাখাপল্লবকে হরণ করে বা দগ্ধ করে বা যা ইচ্ছা হয় করে, তাহলে কি তোমাদের এরূপ মনে হবে-সেই ব্যক্তি আমাদেরকে হরণ করছে বা দগ্ধ করছে বা যা ইচ্ছা তা করছে?”</p>
<p class="bodytext">“নিশ্চয়ই নয়, ভন্তে।” “তার কারণ কী?” “ভন্তে, যেহেতু ইহা আমাদের আত্ম বা আত্মসম্বন্ধীয় নয়।<span class="ftnRef">[69]</span> “তদ্রূপভাবে হে ভিক্ষুগণ, ‘চক্ষু’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘রূপ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘চক্ষু-বিজ্ঞান’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘চক্ষু-সংস্পর্শ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="centered">অষ্টম সূত্র সমাপ্ত।</p>
<h3 class="subhead">৯. দ্বিতীয় ‘তোমাদের নয়’ সূত্র</h3>
<p class="bodytext">১০২. ১০১ নং সূত্রের ১নং অনুচ্ছেদ দ্রষ্টব্য। ১০১ ও ১০২ নং সূত্রের মধ্যে পার্থক্য হলো এই সূত্রে উপমা প্রদান করা হয়নি।</p>
<p class="centered">নবম সূত্র সমাপ্ত।</p>
<h3 class="subhead">১০. রুদ্রক সূত্র</h3>
<p class="bodytext">১০৩.১. “হে ভিক্ষুগণ, রামপুত্র রুদ্রক<span class="ftnRef">[70]</span> এরূপ বাক্য ভাষণ করে, ‘আমিই বেদজ্ঞ, <span class="ftnRef">[71]</span> সর্বজয়ী, আমি অখনিত গণ্ডমূল<span class="ftnRef">[72]</span> খনন করেছি।’ হে ভিক্ষুগণ, রামপুত্র রুদ্রক বেদজ্ঞ না হয়েও বলে, ‘আমি বেদজ্ঞ’, সর্বজয়ী না হয়েও বলে, ‘আমি সর্বজয়ী’, অখনিত গণ্ডমূল হওয়া সত্ত্বেও বলে, ‘আমার গণ্ডমূল খনিত।”</p>
<p class="bodytext">“হে ভিক্ষুগণ, এখানে (এই বুদ্ধশাসনে) একজন ভিক্ষু (যার তৃষ্ণামূল খনিত) এরূপ ভাষণকালে যথার্থই বলে, ‘আমি বেদজ্ঞ, সর্বজয়ী, আমি অখনিত গণ্ডমূল খনন করেছি।’”</p>
<p class="bodytext">২. “হে ভিক্ষুগণ, কিভাবে বেদজ্ঞ হয়? হে ভিক্ষুগণ, ভিক্ষু যে ছয় স্পর্শায়তনের সমুদয় (উৎপত্তি), অস্তগমন (বিলয়), আস্বাদ, আদীনব (দোষ/উপদ্রব) ও নিঃসরণকে (মুক্তিকে) যথাযথভাবে সম্যক প্রজ্ঞার দ্বারা জানে; ভিক্ষুগণ, এভাবে ভিক্ষু বেদজ্ঞ হয়।”</p>
<p class="bodytext">৩. “হে ভিক্ষুগণ, কিভাবে ভিক্ষু সর্বজয়ী হন? হে ভিক্ষুগণ, ভিক্ষু যে ছয় স্পর্শায়তনের উৎপত্তি, বিলয়, আস্বাদ, দোষ ও মুক্তি যথাযথভাবে জেনে (বিদিত হয়ে) অনুৎপাদ<span class="ftnRef">[73]</span> বিমুক্ত হন; হে ভিক্ষুগণ, এভাবে ভিক্ষু সর্বজয়ী হন।”</p>
<p class="bodytext">৪. “হে ভিক্ষুগণ, কিভাবে ভিক্ষুর অখনিত গণ্ডমূল (তৃষ্ণামূল) খনিত হয়? ভিক্ষুগণ, এস্থলে গণ্ড চতুর্মহাভৌতিক<span class="ftnRef">[74]</span> মাতৃপিতৃসম্ভূত (মাতাপিতা হতে উৎপন্ন), অন্নব্যঞ্জন বর্ধিত, অনিত্য-উৎসাদন (বিনাশন), পরিমর্দন, ভেদন-বিধ্বংসন স্বভাববিশিষ্ট দেহের অধিবচন (নামান্তর); গণ্ডমূল তৃষ্ণার অধিবচন। হে ভিক্ষুগণ, ভিক্ষুর তৃষ্ণা প্রহীন (পরিত্যক্ত), মূলোচ্ছিন্ন, ছিন্নশীর্ষ সমূল উৎপাটিত তালবৃক্ষ সদৃশ, অনস্তিত্বভাব প্রাপ্ত ও অনাগতে পুনরুৎপত্তি রহিত হয়। এভাবেই হে ভিক্ষুগণ, ভিক্ষুর অখনিত গণ্ডমূল (তৃষ্ণামূল) খনিত হয়।”</p>
<p class="bodytext">৫. “হে ভিক্ষুগণ, রামপুত্র রুদ্রক এরূপ বাক্য ভাষণ করে, ‘আমিই বেদজ্ঞ, সর্বজয়ী, আমি অখনিত গণ্ডমূল খনন করেছি।’ হে ভিক্ষুগণ, রামপুত্র রুদ্রক বেদজ্ঞ না হয়েও বলে, ‘আমিই বেদজ্ঞ’, সর্বজয়ী না হয়েও বলে, ‘আমিই সর্বজয়ী’, অখনিত গণ্ডমূল হওয়া সত্ত্বেও বলে, আমার গণ্ডমূল খনিত।’</p>
<p class="bodytext">“হে ভিক্ষুগণ, এখানে (এই বুদ্ধশাসনে) একজন ভিক্ষু (যার তৃষ্ণামূল খনিত) এরূপ ভাষণকালে যথার্থই বলে, আমি বেদজ্ঞ, সর্বজয়ী, আমি অখনিত গণ্ডমূল খনন করেছি।”</p>
<p class="centered">দশম সূত্র সমাপ্ত।</p>
<p class="centered">ষড়বর্গ দশম সমাপ্ত।</p>
<p class="bodytext">স্মারক গাথা :</p>
<p class="gatha">দুই সঙ্গয্হ, পরিহানি, প্রমাদবিহারী আর সংবর;</p>
<p class="gatha">সমাধি, নিঃসঙ্গতা, দ্বিবিধ যা ‘তোমাদের নয়’, </p>
<p class="gatha">সর্বশেষে রুদ্রক উক্ত হয়।</p>
<p class="centered">দ্বিতীয় পঞ্চাশক সমাপ্ত।</p>
<p class="bodytext">স্মারক গাথা :</p>
<p class="gatha">অবিদ্যা, মিগজাল, গিলান, ছন্ন হলো চতুর্থ;</p>
<p class="gatha">ষড়বর্গ দ্বারা যে পঞ্চাশ কথিত, তা দ্বিতীয় পঞ্চাশকে উক্ত।</p>
<p class="centered">প্রথম শতক সমাপ্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১১. যোগক্ষেমী বর্গ</h2>
<h3 class="subhead">১. যোগক্ষেমী সূত্র</h3>
<p class="bodytext">১০৪.১. আমি এরূপ শুনেছি। এক সময় ভগবান শ্রাবস্তীতে অবস্থান করতেছিলেন, জেতবনে, অনাথপিণ্ডিকের বিহারে। তথায় ভগবান সমবেত ভিক্ষুগণকে আহ্বান করে বললেন, “হে ভিক্ষুগণ, ‘হ্যাঁ ভদন্ত’ বলে সেই ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন : </p>
<p class="bodytext">২. “হে ভিক্ষুগণ, তোমাদেরকে যোগক্ষেমী<span class="ftnRef">[75]</span> ধর্ম পর্যায়<span class="ftnRef">[76]</span> দেশনা করব, তা শ্রবণ কর। হে ভিক্ষুগণ, যোগক্ষেমী ধর্মপর্যায় কী? হে ভিক্ষুগণ, চক্ষু-বিজ্ঞেয় রূপ আছে তা ইষ্ট (আনন্দদায়ক), কান্ত (মুগ্ধকর), মনোজ্ঞ (মনোরম), প্রিয়রূপ, কামসংযুক্ত ও রঞ্জনীয় (রমণীয়)। সেগুলো তথাগতের প্রহীন, মূলোচ্ছিন্ন, ছিন্নশীর্ষ সমূল উৎপাটিত তালবৃক্ষ সদৃশ, অনস্তিত্বভাব প্রাপ্ত ও অনাগতে পুনরুৎপত্তি-রহিত হয়। সেগুলো পরিত্যাগের জন্য ‘যোগ<span class="ftnRef">[77]</span>’ ঘোষণা করেছেন, সেজন্য তথাগত যোগক্ষেমী কথিত হন।”<span class="ftnRef">[78]</span></p>
<p class="bodytext">৩. “হে ভিক্ষুগণ, শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য, মনোবিজ্ঞেয় ধর্ম আছে তা আনন্দদায়ক, মুগ্ধকর, মনোরম, প্রিয়রূপ, কাম-সংযুক্ত ও রঞ্জনীয়। সেগুলো তথাগতের প্রহীন, মূলোচ্ছিন্ন, ছিন্নশীর্ষ সমূল উৎপাটিত তালবৃক্ষ সদৃশ, অনস্তিত্বভাব প্রাপ্ত ও অনাগতে পুনরুৎপত্তি-রহিত হয়। সেগুলো পরিত্যাগের জন্য (তথাগত) যোগ ঘোষণা (বর্ণনা) করেন, সেজন্য তথাগত যোগক্ষেমী কথিত হন। হে ভিক্ষুগণ, ইহাই যোগক্ষেমী ধর্মপর্যায়।”</p>
<p class="centered">প্রথম সূত্র সমাপ্ত।</p>
<h3 class="subhead">২. নির্ভরশীল সূত্র</h3>
<p class="bodytext">১০৫.১. “হে ভিক্ষুগণ, কীসে নির্ভরশীল হয়ে, কী আশ্রয় করে অধ্যাত্ম (ব্যক্তিগত) সুখ-দুঃখ উৎপন্ন হয়?” “ভন্তে, ধর্ম ভগবৎমূলক ভগবৎপ্রবণ ভগবৎশরণ। এ ভাষিতের অর্থ ভগবানেরই প্রতিভাত হোক। ভগবানের মুখে শুনে ভিক্ষুগণ ধারণ করবেন।”</p>
<p class="bodytext">২. “হে ভিক্ষুগণ, চক্ষুতে নির্ভরশীল হয়ে, চক্ষু আশ্রয় করে অধ্যাত্ম সুখ-দুঃখ উৎপন্ন হয়। শ্রোত্রে নির্ভরশীল হয়ে, শ্রোত্র আশ্রয় করে অধ্যাত্ম সুখ-দুঃখ উৎপন্ন হয়। ঘ্রাণের উপর নির্ভরশীল হয়ে, ঘ্রাণ আশ্রয় করে অধ্যাত্ম সুখ-দুঃখ উৎপন্ন হয়। জিহ্বার উপর নির্ভরশীল হয়ে, জিহ্বা আশ্রয় করে অধ্যাত্ম সুখ-দুঃখ উৎপন্ন হয়। কায়ের উপর নির্ভরশীল হয়ে, কায় আশ্রয় করে অধ্যাত্ম সুখ বা দুঃখ উৎপন্ন হয়। মনের উপর নির্ভরশীল হয়ে, মন আশ্রয় করে অধ্যাত্ম সুখ-দুঃখ উৎপন্ন হয়।”</p>
<p class="bodytext">৩. “হে ভিক্ষুগণ, তোমরা ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; তা আশ্রয় না করে অধ্যাত্ম সুখ-দুঃখ উৎপন্ন হতে পারে কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">৪. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. দুঃখ-সমুদয় সূত্র</h3>
<p class="bodytext">১০৬.১. “হে ভিক্ষুগণ, দুঃখের সমুদয় এবং বিলয় সম্পর্কে তোমাদের দেশনা করব। তা শ্রবণ কর। হে ভিক্ষুগণ, দুঃখের সমুদয় কী? চক্ষু এবং রূপ হেতু চক্ষু-বিজ্ঞান উৎপন্ন হয়, এ তিনের সংযোগে স্পর্শ। স্পর্শ প্রত্যয়ে<span class="ftnRef">[79]</span> বেদনা; বেদনা প্রত্যয়ে তৃষ্ণা। ইহাই দুঃখের সমুদয় (উৎপত্তি)। শ্রোত্র এবং শব্দ হেতু শ্রোত্র-বিজ্ঞান উৎপন্ন হয়, এ তিনের সংযোগে স্পর্শ, স্পর্শ প্রত্যয়ে বেদনা;<span class="ftnRef">[80]</span> বেদনা প্রত্যয়ে তৃষ্ণা। ইহাই দুঃখের সমুদয়। ঘ্রাণ এবং গন্ধ হেতু ঘ্রাণ-বিজ্ঞান উৎপন্ন হয়, এ তিনের সংযোগে স্পর্শ, স্পর্শ প্রত্যয়ে বেদনা; বেদনা প্রত্যয়ে তৃষ্ণা। ইহাই দুঃখের সমুদয়। জিহ্বা এবং রস হেতু জিহ্বা-বিজ্ঞান উৎপন্ন হয়, এ তিনের সংযোগে স্পর্শ, স্পর্শ প্রত্যয়ে বেদনা; বেদনা প্রত্যয়ে তৃষ্ণা। ইহাই দুঃখের সমুদয়। কায় এবং স্প্রষ্টব্য হেতু কায়-বিজ্ঞান উৎপন্ন হয়, এ তিনের সংযোগে স্পর্শ, স্পর্শ প্রত্যয়ে বেদনা; বেদনা প্রত্যয়ে তৃষ্ণা। ইহাই দুঃখের সমুদয়। মন এবং ধর্ম হেতু মনোবিজ্ঞান উৎপন্ন হয়, এ তিনের সংযোগে স্পর্শ, স্পর্শ প্রত্যয়ে বেদনা; বেদনা প্রত্যয়ে তৃষ্ণা। ইহাই দুঃখের সমুদয়।”</p>
<p class="bodytext">২. “হে ভিক্ষুগণ, দুঃখের অস্তগমন (বিলয়) কী? চক্ষু এবং রূপ হেতু চক্ষু-বিজ্ঞান উৎপন্ন হয়। এ তিনের সংযোগে স্পর্শ। স্পর্শ প্রত্যয়ে বেদনা; বেদনা প্রত্যয়ে তৃষ্ণা। তৃষ্ণার অশেষ বিরাগ নিরোধে উপাদান নিরোধ; উপাদান নিরোধে ভব নিরোধ; ভব নিরোধে জন্ম নিরোধ; জন্ম নিরোধে জরা-মরণ-শোক-পরিদেবন-দুঃখ-দৌর্মনস্য-নিরাশা নিরুদ্ধ হয়। এভাবে সমস্ত দুঃখস্কন্ধের নিরোধ হয়। ইহাই দুখের অস্তগমন (বিলয়, নিরোধ)।” শ্রোত্র, ঘ্রাণ, জিহ্বা, কায় ও মন সংস্পর্কেও এইরূপ।</p>
<p class="centered">তৃতীয় সূত্র সমাপ্ত।</p>
<h3 class="subhead">৪. লোক-সমুদয় সূত্র</h3>
<p class="bodytext">১০৭.১. “হে ভিক্ষুগণ, লোকের সমুদয় এবং অস্তগমন (বিলয়) সম্পর্কে তোমাদের দেশনা করব। তা শ্রবণ কর। হে ভিক্ষুগণ, লোকের সমুদয় (উৎপত্তি) কী? চক্ষু এবং রূপ হেতু চক্ষু-বিজ্ঞান উৎপন্ন হয়। এ তিনের সংযোগে স্পর্শ। স্পর্শ প্রত্যয়ে বেদনা, বেদনা প্রত্যয়ে তৃষ্ণা, তৃষ্ণার প্রত্যয়ে উপাদান, উপাদান প্রত্যয়ে ভব, ভব প্রত্যয়ে জন্ম, জন্ম প্রত্যয়ে জরা-মরণ-শোক-পরিদেবন-দুঃখ-দৌর্মনস্য-নিরাশা উৎপন্ন হয়। হে ভিক্ষুগণ, ইহাই লোকের (জগতের) সমুদয়।” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্পষ্টব্য, মন এবং ধর্ম সর্ম্পকেও এইরূপ।</p>
<p class="bodytext">২. “হে ভিক্ষুগণ, জগতের (লোকের) বিলয় কী? চক্ষু এবং রূপ হেতু চক্ষু-বিজ্ঞান উৎপন্ন হয়। এ তিনটির সংযোগে স্পর্শ। স্পর্শ প্রত্যয়ে বেদনা, বেদনা প্রত্যয়ে তৃষ্ণা, তৃষ্ণারই অশেষ বিরাগ, নিরোধে উপাদান নিরোধ, উপাদান নিরোধে ভব নিরোধ, ভব নিরোধে জন্ম নিরোধ, জন্ম নিরোধে জরা-মরণ-শোক-পরিদেবন-দুঃখ-দৌর্মনস্য-উপায়াশ (নিরাশা) নিরুদ্ধ হয়। এভাবে সমস্ত দুঃখস্কন্ধের নিরোধ হয়। ইহাই দুঃখের অস্তগমন (নিরোধ, বিলয়)।” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্পর্কেও এইরূপ।</p>
<p class="centered">চতুর্থ সূত্র সমাপ্ত।</p>
<h3 class="subhead">৫. আমি শ্রেয় সূত্র</h3>
<p class="bodytext">১০৮.১. “হে ভিক্ষুগণ, কিসের উপস্থিতিতে, কি আশ্রয় করে, কি অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়?”</p>
<p class="bodytext">২. “ভন্তে, ধর্ম ভগবৎমূলক ভগবৎপ্রবণ ভগবৎশরণ। এ ভাষিতের অর্থ ভগবানেরই প্রতিভাত হোক, ভগবানের মুখে শ্রবণ করে ভিক্ষুগণ ধারণ করবেন।”</p>
<p class="bodytext">৩. “হে ভিক্ষুগণ, চক্ষুর উপস্থিতিতে (বিদ্যমানে), চক্ষু আশ্রয় করে, চক্ষু অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়। শ্রোত্রের উপস্থিতিতে, শ্রোত্র আশ্রয় করে, শ্রোত্র অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়। ঘ্রাণের উপস্থিতিতে, ঘ্রাণ আশ্রয় করে, ঘ্রাণ অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়। জিহ্বার উপস্থিতিতে, জিহ্বা আশ্রয় করে, জিহ্বা অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়। কায়ের (দেহের) উপস্থিতিতে, কায় আশ্রয় করে, কায় অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়। মনের উপস্থিতিতে, মন আশ্রয় করে, মন অবলম্বন করে ‘আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হয়।”</p>
<p class="bodytext">৪. “হে ভিক্ষুগণ, তোমরা ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">যা অনিত্য, দুঃখ ও পরিবর্তনশীল; তা আশ্রয় না করে আমি শ্রেষ্ঠ’ বা ‘আমি সদৃশ’ বা ‘আমি হীন’ এই ধারণা উৎপন্ন হতে পারে কি?</p>
<p class="bodytext">“নিশ্চয়ই নয়, ভন্তে।”</p>
<p class="bodytext">শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">৫. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. সংযোজনীয় সূত্র</h3>
<p class="bodytext">১০৯.১. “হে ভিক্ষুগণ, তোমাদেরকে সংযোজনীয়<span class="ftnRef">[81]</span>ধর্ম ও সংযোজন সম্পর্কে দেশনা করব। তা শ্রবণ কর। হে ভিক্ষুগণ, সংযোজনীয় ধর্ম কি ও সংযোজন কী?”</p>
<p class="bodytext">২. “হে ভিক্ষুগণ, চক্ষু সংযোজনীয় ধর্ম, তথায় (চক্ষুর প্রতি) যা ছন্দরাগ (আসক্তি), তা সেখানে সংযোজন। শ্রোত্র সংযোজনীয় ধর্ম, তথায় যা ছন্দরাগ, তা সেখানে সংযোজন। ঘ্রাণ সংযোজনীয় ধর্ম, তথায় যা ছন্দরাগ, তা সেখানে সংযোজন। জিহ্বা সংযোজনীয় ধর্ম, তথায় যা ছন্দরাগ, তা সেখানে সংযোজন। কায় সংযোজনীয় ধর্ম, তথায় যা ছন্দরাগ, তা সেখানে সংযোজন। মন সংযোজনীয় ধর্ম, তথায় যা ছন্দরাগ, তা সেখানে সংযোজন। হে ভিক্ষুগণ, ইহাকে বলে সংযোজনীয় ধর্ম, ইহাকে বলে সংযোজন।</p>
<p class="centered">ষষ্ঠ সূত্র সমাপ্ত।</p>
<p class="centered">৭. উপাদানীয় সূত্র</p>
<p class="bodytext">১১০.১. হে ভিক্ষুগণ, উপাদানীয় (লোভসংযুক্ত)ধর্ম এবং উপাদান সম্পর্কে তোমাদেরকে দেশনা করব। তা শ্রবণ কর। হে ভিক্ষুগণ, উপাদানীয় ধর্ম কি ও উপাদান কী?”</p>
<p class="bodytext">২. “হে ভিক্ষুগণ, চক্ষু উপাদানীয় ধর্ম, তথায় (চক্ষুর প্রতি) যা ছন্দরাগ, তা সেখানে উপাদান। শ্রোত্র উপাদানীয় ধর্ম। তথায় যা ছন্দরাগ, তা সেখানে উপাদান। ঘ্রাণ উপাদানীয় ধর্ম। তথায় যা ছন্দরাগ, তা সেখানে উপাদান। জিহ্বা উপাদানীয় ধর্ম। তথায় যা ছন্দরাগ, তা সেখানে উপাদান। কায় উপাদানীয় ধর্ম, তথায় যা ছন্দরাগ তা সেখানে উপাদান। মন উপাদানীয় ধর্ম। তথায় যা ছন্দরাগ, তা সেখানে উপাদান। হে ভিক্ষুগণ, ইহাকেই বলে উপাদানীয় ধর্ম এবং উপাদান।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. আধ্যাত্মিক-আয়তন পরিজ্ঞান সূত্র</h3>
<p class="bodytext">১১১.১. “হে ভিক্ষুগণ, চক্ষুকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শ্রোত্রকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। ঘ্রাণকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। জিহ্বাকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। কায়কে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। মনকে পরিপূর্ণরূপে না জেনে, উপলব্ধি না করে পরিত্যাগ না করলে, প্রত্যাখ্যান না করলে দুঃখক্ষয় অসম্ভব।”</p>
<p class="bodytext">২. “হে ভিক্ষুগণ, চক্ষুকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শ্রোত্রকে, ঘ্রাণকে, জিহ্বাকে, কায়কে ও মনকে পরিপূর্ণরূপে জেনে, উপলব্ধি করে পরিত্যাগ করলে, প্রত্যাখ্যান করলে দুঃখক্ষয় সম্ভব।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. বাহ্যিক-আয়তন পরিজ্ঞান সূত্র</h3>
<p class="bodytext">১১২.১. “হে ভিক্ষুগণ, রূপকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব। শব্দকে, গন্ধকে, রসকে, স্প্রষ্টব্যকে ও ধর্মকে পরিপূর্ণরূপে না জেনে, উপলব্ধি না করে, পরিত্যাগ না করলে, প্রত্যাখ্যান না করলে দুঃখক্ষয় অসম্ভব।”</p>
<p class="bodytext">২. “হে ভিক্ষুগণ, রূপকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব। শব্দকে, গন্ধকে, রসকে, স্প্রষ্টব্যকে ও ধর্মকে পরিপূর্ণরূপে জেনে, উপলব্ধি করে, পরিত্যাগ করলে, প্রত্যাখ্যান করলে দুঃখক্ষয় সম্ভব।”</p>
<p class="centered">নবম সূত্র সমাপ্ত।</p>
<h3 class="subhead">১০. উপশ্রুতি সূত্র</h3>
<p class="bodytext">১১৩.১. আমি এরূপ শুনেছি। এক সময় ভগবান নাদিকে<span class="ftnRef">[82]</span> এক ইষ্টক-নির্মিত গৃহে<span class="ftnRef">[83]</span> অবস্থান করতেছিলেন। তখন ভগবান নির্জনে আত্বস্থ(ধ্যানরত অবস্থায়) হয়ে এই ধর্মপর্যায় ভাষণ (উচ্চারণ) করলেন, চক্ষু এবং রূপ হেতু চক্ষু-বিজ্ঞান উৎপন্ন হয়। এ তিনের সঙ্গতি (সংযোগ) স্পর্শ<span class="ftnRef">[84]</span>। স্পর্শ প্রত্যয়ে বেদনা<span class="ftnRef">[85]</span>, বেদনা প্রত্যয়ে তৃষ্ণা<span class="ftnRef">[86]</span>, তৃষ্ণা প্রত্যয়ে উপাদান<span class="ftnRef">[87]</span>, উপাদান প্রত্যয়ে ভব<span class="ftnRef">[88]</span>, ভব প্রত্যয়ে জন্ম, জন্ম প্রত্যয়ে জরা-মরণ-শোক-পরিদেবন-দুঃখ-দৌর্মনস্য-নিরাশা উৎপন্ন হয়। এভাবে সমগ্র দুঃখরাশির সমুদয় হয়।” “শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্পর্কেও এইরূপ।</p>
<p class="bodytext">২. “চক্ষু এবং রূপ হেতু চক্ষু-বিজ্ঞান উৎপন্ন হয়। এ তিনের সঙ্গতি স্পর্শ। স্পর্শ প্রত্যয়ে বেদনা, বেদনা প্রত্যয়ে তৃষ্ণা। তৃষ্ণারই অশেষ বিরাগ নিরোধে উপাদান নিরোধ, উপাদান নিরোধে ভব নিরোধ। ভব নিরোধে জন্ম নিরোধ। জন্ম নিরোধে জরা-মরণ-শোক-পরিদেবন-দুঃখ-দৌর্মনস্য-নৈরাশ্য নিরুদ্ধ হয়। এভাবে সমগ্র দুঃখ স্কন্ধের<span class="ftnRef">[89]</span> নিরোধ হয়।” শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্প্রষ্টব্য, মন এবং ধর্ম সম্পর্কেও এইরূপ।</p>
<p class="bodytext">৩. সেই সময় জনৈক ভিক্ষু ভগবানের আবৃত্তির শ্রবণসীমার মধ্যে (উপশ্রুতিতে)স্থিত (দাঁড়িয়ে) ছিলেন। ভগবান সেই ভিক্ষুকে শ্রবণসীমার মধ্যে স্থিত দেখে জিজ্ঞেস করলেন, “হে ভিক্ষু, তুমি এই ধর্ম পর্যায় শুনেছ কী?” “হ্যাঁ, ভন্তে”, “হে ভিক্ষু, তুমি এই ধর্ম পর্যায় শিক্ষা কর, সম্পূর্ণরূপে হৃদয়স্থ কর, ধারণ কর। এই ধর্ম পর্যায় অর্থসংযুক্ত ও আদি ব্রহ্মচর্যের উপকারী।”</p>
<p class="centered">দশম সূত্র সমাপ্ত।</p>
<p class="centered">একাদশতম যোগক্ষেমী বর্গ সমাপ্ত।</p>
<p class="bodytext">স্মারক গাথা :</p>
<p class="gatha">যোগক্ষেমী, নির্ভরশীল, দুঃখ, লোক এবং শ্রেষ্ঠ;</p>
<p class="gatha">সংযোজন, উপাদান, দুই পরিজ্ঞান, উপশ্রুতি মিলে হলো বর্গ।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১২. লোক-কামগুণ বর্গ</h2>
<h3 class="subhead">১. প্রথম মারপাশ সূত্র</h3>
<p class="bodytext">১১৪.১. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রমণীয় (রঞ্জনীয়)। যদি ভিক্ষু তাতে আনন্দ লাভ করেন, উল্লাস প্রকাশ করেন এবং অনুরক্ত হয়ে থাকেন। হে ভিক্ষুগণ, ইহাকে বলা হয়, ভিক্ষু মারের আবাসগত, মারের বশীভূত, মারপাশে আবদ্ধ। সে মারবন্ধনে বদ্ধ হয়ে পাপমতি মারের ইচ্ছানুযায়ী কর্ম সম্পাদনকারী হয়।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনোবিজ্ঞেয় ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ না করেন, উল্লাস প্রকাশ না করেন, অনুরক্ত হয়ে না থাকেন। হে ভিক্ষুগণ, ইহাকে বলা হয়, ভিক্ষু মারের আবাসগত নয়, মারের অবশীভূত, মারপাশে অনাবদ্ধ। তিনি মার বন্ধন হতে মুক্ত হয়ে পাপমতি মারের ইচ্ছানুযায়ী কর্ম সম্পাদনকারী হন না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<p class="centered">প্রথম সূত্র সমাপ্ত।</p>
<h3 class="subhead">২. দ্বিতীয় মারপাশ সূত্র</h3>
<p class="bodytext">১১৫.১. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ করেন, উল্লাস প্রকাশ করেন, অনুরক্ত হয়ে থাকেন। হে ভিক্ষুগণ, ইহাকে বলা হয়, ভিক্ষু চক্ষু-বিজ্ঞেয় রূপে প্রতিবদ্ধ, মারের আবাসগত, মারের বশীভূত, মারপাশে আবদ্ধ। সে মারবন্ধনে বদ্ধ হয়ে পাপমতি মারের ইচ্ছানুযায়ী কর্ম সম্পাদনকারী হয়।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দ লাভ না করেন, উল্লাস প্রকাশ না করেন, অনুরক্ত হয়ে না থাকেন। হে ভিক্ষুগণ, ইহাকে বলা হয়, ভিক্ষু চক্ষু-বিজ্ঞেয় রূপ হতে মুক্ত, মারের আবাসগত নয়, মারের অবশীভূত মারপাশে অনাবদ্ধ। তিনি মারবন্ধন হতে মুক্ত হয়ে পাপমতি মারের ইচ্ছানুযায়ী কর্ম সম্পাদনকারী হন না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্পর্শ ও মনো-বিজ্ঞেয় ধর্ম সম্পর্কেও এইরূপ।</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. লোকান্তগমন সূত্র</h3>
<p class="bodytext">১১৬.১. “হে ভিক্ষুগণ, (পদব্রজে) গমনের দ্বারা লোকের (জগতের) অন্ত (শেষ) জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায়; বলি না।” ইহা বলে ভগবান আসন হতে উঠে বিহারে প্রবেশ করলেন। ভগবান চলে যাবার পরক্ষণেই ভিক্ষুগণের মনে এই চিন্তা উদিত হলো : বন্ধুগণ, ভগবান সংক্ষিপ্তভাবে এই উদ্দেশ বর্ণনা করে ও বিস্তৃতভাবে বিশ্লেষণ না করে আসন হতে উঠে এখন বিহারে প্রবেশ করলেন। তাঁর উক্তি হলো : “হে ভিক্ষুগণ, (পদব্রজে) গমনের দ্বারা লোকের (জগতের) অন্ত (শেষ) জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায় বলি না।” কে ভগবান কর্তৃক সংক্ষিপ্তভাবে বর্ণিত উদ্দেশের অর্থকে বিশদভাবে বিশ্লেষণ করবেন যা বিশ্লেষণ করা হয়নি?”</p>
<p class="bodytext">২. তখন সেই ভিক্ষুগণের মনে এই চিন্তা উদিত হলো : কেন আয়ুষ্মান আনন্দ তো স্বয়ং শাস্তা কর্তৃক এবং বিজ্ঞ সব্রহ্মচারীগণ (সতীর্থগণ) কর্তৃক সংবর্ণিত ও সুপ্রশংসিত, তিনিই ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। চলুন আমরা আয়ুষ্মান আনন্দের নিকট উপস্থিত হয়ে এর অর্থ জিজ্ঞেস করি। তখন ভিক্ষুগণ আয়ুষ্মান আনন্দের নিকট উপস্থিত হয়ে আয়ুষ্মান আনন্দের সহিত প্রীতি আলাপ ও কুশল প্রশ্নাদি বিনিময় করে সসম্ভ্রমে একান্তে উপবেশন করলেন। একান্তে উপবিষ্ট সেই ভিক্ষুগণ আয়ুষ্মান আনন্দকে বললেন, “বন্ধু আনন্দ, ভগবান সংক্ষিপ্তভাবে এই উদ্দেশ বর্ণনা করে উহার অর্থ বিস্তৃতভাবে বিশ্লেষণ না করে আসন হতে উঠে বিহারে প্রবেশ করেছেন। তাঁর উক্তি হলো : “ভিক্ষুগণ, গমনের দ্বারা জগতের শেষ জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায় বলি না।”</p>
<p class="bodytext">৩. “বন্ধু আনন্দ, ভগবান চলে যাবার পরক্ষণেই আমাদের মনে এই চিন্তা উদিত হলো, বন্ধুগণ, ভগবান সংক্ষিপ্তভাবে এই উদ্দেশ বর্ণনা করে ও বিস্তৃতভাবে বিশ্লেষণ না করে আসন হতে উঠে এখন বিহারে প্রবেশ করেছেন। তাঁর উক্তি হলো : “ভিক্ষুগণ, গমনের দ্বারা জগতের শেষ জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায় বলি না।” কে ভগবান কর্তৃক সংক্ষিপ্তভাবে বর্ণিত উদ্দেশের অর্থকে বিশদভাবে বিশ্লেষণ করবেন যা বিশ্লেষণ করা হয়নি?</p>
<p class="bodytext">৪. তখন আমাদের মধ্যে এই চিন্তা উদিত হলো, কেন আয়ুষ্মান আনন্দ তো স্বয়ং শাস্তা কর্তৃক এবং বিজ্ঞ সব্রহ্মচারীগণ কর্তৃক সংবর্ণিত ও সুপ্রশংসিত, তিনিই ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। চলুন আমরা আয়ুষ্মান আনন্দের নিকট উপস্থিত হয়ে এর অর্থ জিজ্ঞেস করি। আয়ুষ্মান আনন্দ, বিশ্লেষণ করুন।”</p>
<p class="bodytext">৫. “বন্ধুগণ, যেমন সারার্থী, সারান্বেষী কোনো ব্যক্তি সার অন্বেষণে বিচরণ করতে গিয়ে বৃহৎ সারবান বৃক্ষ থাকতে তা ত্যাগ করে, বৃক্ষের মূল পরিহার করে, বৃক্ষের কান্ডে ও শাখাপল্লবে সারান্বেষণ করা উচিত মনে করে, আয়ুষ্মানগণের ব্যাপারেও ঠিক তেমনই মনে হচ্ছে। শাস্তার সম্মুখে থাকতে তাঁকে অতিক্রম করে নগণ্য আমাকে তাঁর উক্তির অর্থ জিজ্ঞেস করা আপনারা উচিত মনে করেছেন। বন্ধুগণ, সেই ভগবান জ্ঞাতব্য বিষয় জানেন, দর্শনীয় বিষয় দর্শন করেন, তিনি চক্ষু-স্বরূপ, জ্ঞান-স্বরূপ, ধর্ম-স্বরূপ, ব্রহ্ম-স্বরূপ, তিনি বক্তা, প্রবক্তা, অর্থ-নির্ণয়কারী, অমৃতের দাতা, ধর্মস্বামী, তথাগত। তখনই তো ঠিক সময় ছিল যখন আপনারা ভগবানকে তাঁর উক্তির অর্থ জিজ্ঞেস করে একথা বলতে পারতেন, ‘ভগবান, আমাদের নিকট যেভাবে উক্তির ব্যাখ্যা করবেন, আমরা তা সেভাবে অবধারণ করব’।” “বন্ধু আনন্দ, সত্যিই ভগবান জ্ঞাতব্য বিষয় জানেন, দর্শনীয় বিষয় দর্শন করেন, তিনি চক্ষু-স্বরূপ, জ্ঞান-স্বরূপ, ধর্ম-স্বরূপ, ব্রহ্ম-স্বরূপ, তিনি বক্তা, প্রবক্তা, অর্থ-নিয়ন্তা, অমৃতের দাতা, ধর্মস্বামী, তথাগত। বাস্তবিক তখনই সময় ছিল যখন আমরা তাঁকে তাঁর উক্তির অর্থ জিজ্ঞেস করে একথা বলতে পারতাম : ‘ভগবান, আমাদের নিকট যেভাবে অর্থ ব্যাখ্যা করবেন আমরা সেভাবে তা অবধারণ করব।’ তবুও আমরা জানি যে, আয়ুষ্মান আনন্দ স্বয়ং শাস্তা কর্তৃক ও সব্রহ্মচারী কর্তৃক সংবর্ণিত ও সুপ্রশংসিত, তিনিই তো ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। অতএব, আয়ুষ্মান আনন্দ ইহাকে গুরুস্থানীয় মনে না করে বিশ্লেষণ করুন।”</p>
<p class="bodytext">৬. “তাহলে বন্ধুগণ, শ্রবণ করুন, উত্তমরূপে মনোনিবেশ করুন; আমি ভাষণ করছি।” ‘হ্যাঁ, বন্ধু’ বলে সেই ভিক্ষুগণ আয়ুষ্মান আনন্দকে প্রত্যুত্তরে সম্মতি জানালেন। আয়ুষ্মান আনন্দ বললেন, “বন্ধুগণ, ভগবান সংক্ষিপ্তভাবে যে উদ্দেশ বর্ণনা করে ও বিস্তৃতভাবে বিশ্লেষণ না করে আসন হতে উঠে বিহারে প্রবেশ করেছেন। সেই উদ্দেশ হলো, ‘গমনের দ্বারা জগতের শেষ জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায় বলি না।’ বন্ধুগণ, ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তার বিস্তৃত অর্থ আমি এরূপ জানি : বন্ধুগণ, যদ্বারা লোকে (জগতে) লোকসংজ্ঞী, লোকমানী হয়, আর্যবিনয়ে তাকে ‘লোক’ বলা হয়। বন্ধুগণ, কিসের দ্বারা জগতে (লোকে) লোকসংজ্ঞী, লোকমানী হয়? বন্ধুগণ, চক্ষু দ্বারা জগতে (লোকে) লোকসংজ্ঞী, লোকমানী হয়। শ্রোত্র দ্বারা জগতে (লোকে) লোকসংজ্ঞী, লোকমানী হয়। ঘ্রাণ দ্বারা জগতে লোকসংজ্ঞী, লোকমানী হয়। জিহ্বা দ্বারা জগতে লোকসংজ্ঞী, লোকমানী হয়। কায় দ্বারা জগতে (লোকে) লোকসংজ্ঞী, লোকমানী হয়। মন দ্বারা জগতে (লোকে) লোকসংজ্ঞী, লোকমানী হয়। বন্ধুগণ, যদ্বারা জগতে (লোকে) লোকসংজ্ঞী, লোকমানী হয়, আযবিনয়ে তাকে ‘লোক’ বলা হয়।”</p>
<p class="bodytext">৭. “বন্ধুগণ, ভগবান যে উদ্দেশ সংক্ষিপ্তভাবে বর্ণনা করে বিস্তৃতভাবে বিশ্লেষণ না করে আসন হতে উঠে বিহারে প্রবেশ করেছেন, তা হচ্ছে, ‘গমনের দ্বারা জগতের শেষ জ্ঞাত হওয়া যায়, দর্শন করা যায়, প্রাপ্ত হওয়া যায় তা আমি বলি না। ভিক্ষুগণ, আমি কিন্তু জগতের শেষ না পেয়ে দুঃখের অবসান করা যায় বলি না।’ ভগবান কর্তৃক সংক্ষিপ্তভাবে বর্ণিত বিস্তৃতভাবে অব্যাখ্যাত এই উদ্দেশের বিস্তৃত অর্থ আমি এভাবেই জানি। আয়ুষ্মানগণ, আপনারা যদি ইচ্ছা করেন তাহলে ভগবানের নিকট উপস্থিত হয়ে ইহার অর্থ জিজ্ঞেস করুন। ভগবান যেভাবে ব্যাখ্যা করেন, আপনারা সেভাবে ধারণ করবেন।”</p>
<p class="bodytext">৮. অতঃপর ওই ভিক্ষুগণ ‘হ্যাঁ বন্ধু, তাই হোক’ বলে আয়ুষ্মান আনন্দের বাক্যে আনন্দ প্রকাশ করে এবং তা অনুমোদন করে আসন হতে উঠে ভগবানের নিকট উপস্থিত হয়ে ভগবানকে অভিবাদন করে সসম্ভ্রমে একান্তে উপবেশন করলেন। একান্তে উপবিষ্ট সেই ভিক্ষুগণ ভগবানকে আনুপূর্বিক সকল বিষয় নিবেদন করলেন “ভন্তে, আয়ুষ্মান আনন্দ কর্তৃক এই আকারে ও এই পদব্যঞ্জনে ভগবদ্বাক্যের অর্থ বিশ্লেষিত হয়েছে।” “হে ভিক্ষুগণ, আনন্দ মহাপ্রাজ্ঞ, সুপণ্ডিত, যদি তোমরা আমাকে আমার উক্তির অর্থ জিজ্ঞেস করতে, তাহলে আনন্দ কর্তৃক যেভাবে ব্যাখ্যাত হয়েছে, আমিও ঠিক সেভাবেই ব্যাখ্যা করতাম। ইহাই বস্তুত আমার উক্তির অর্থ এবং এইভাবেই তোমরা তা অবধারণ কর।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. কামগুণ সূত্র</h3>
<p class="bodytext">১১৭.১. “হে ভিক্ষুগণ, সম্বোধি লাভের পূর্বে অনভিসম্বুদ্ধ ও বোধিসত্ত্ব অবস্থায় আমার মনে এ চিন্তা উদিত হলো, পূর্বে আমার চিত্ত সংস্পৃষ্ট যে পঞ্চকামগুণসমূহ অতীত, নিরুদ্ধ, বিপরিণত (পরিবর্তিত), সেখানে এবং বর্তমানে আমার গমনরত (বিচরণকারী) চিত্ত বহুবার গমন করতে পারে (উৎপন্ন হতে পারে)। আর ভবিষ্যতে (অনাগত পঞ্চকামগুণে) অল্পসংখ্যক বার গমন করতে পারে। হে ভিক্ষুগণ, সেজন্য আমার মনে এই চিন্তা উদিত হলো, পূর্বে আমার চিত্ত সংস্পৃষ্ট যে পঞ্চকামগুণসমূহ অতীত, নিরুদ্ধ, পরিবর্তিত, সেই পঞ্চকামগুণ বিষয়ে নিজের মঙ্গলের জন্য অপ্রমত্তে স্মৃতিমান হয়ে আমার চিত্ত রক্ষা করা উচিত। তদ্ধেতু হে ভিক্ষুগণ, তোমাদেরকেও বলছি, চিত্তসংস্পৃষ্ট পূর্ব<span class="ftnRef">[90]</span> তোমাদের যে পঞ্চকামগুণসমূহ অতীত, নিরুদ্ধ, বিপরিণত, সেখানে এবং বর্তমানে (পঞ্চকামগুণে) তোমাদের গমনরত (অসংযত) চিত্ত বহুবার গমন করতে পারে (উৎপন্ন হতে পারে)।আর ভবিষ্যতে (অনাগত পঞ্চকামগুণে) অল্পসংখ্যকবার গমন করতে পারে। হে ভিক্ষুগণ, সেজন্য তোমাদেরকে বলছি, চিত্ত সংস্পৃষ্টপূর্ব তোমাদের যে পঞ্চকামগুণসমূহ অতীত, নিরুদ্ধ, পরিবর্তিত, সেই বিষয়ে (পঞ্চকামগুণে) নিজেদের মঙ্গলের জন্য অপ্রমত্তে স্মৃতিমান হয়ে তোমাদের নিজ নিজ চিত্ত রক্ষা করা উচিত। তদ্ধেতু হে ভিক্ষুগণ, সেই আয়তন জ্ঞাত হওয়া উচিত, সেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য সেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়। ইহা বলে ভগবান আসন হতে উঠে বিহারে প্রবেশ করলেন। ভগবান চলে যাবার পরক্ষণেই সেই ভিক্ষুগণের মনে এই চিন্তা উদিত হলো : বন্ধুগণ, ভগবান বিষয়টি সংক্ষেপে উদ্দেশ করে বিশদভাবে অর্থবিভাগ না করে আসন হতে উঠে বিহারে প্রবিষ্ট হলেন। তাঁর উক্তি হলো :</p>
<p class="bodytext">২. “তদ্ধেতু হে ভিক্ষুগণ, সেই আয়তন জ্ঞাতব্য যেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য যেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়।” “কে ভগবান কর্তৃক সংক্ষিপ্তভাবে বর্ণিত উদ্দেশের অর্থকে বিশদভাবে বিশ্লেষণ করবেন যা বিশ্লেষণ করা হয়নি?”</p>
<p class="bodytext">৩. তখন সেই ভিক্ষুগণের মনে এই চিন্তা উদিত হলো : কেন আয়ুষ্মান আনন্দ তো স্বয়ং শাস্তা কর্তৃক এবং বিজ্ঞ সব্রহ্মচারীগণ (সতীর্থগণ) কর্তৃক সংবর্ণিত ও সুপ্রশংসিত, তিনিই ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। চলুন আমরা আয়ুষ্মান আনন্দের নিকট উপস্থিত হয়ে এর অর্থ জিজ্ঞেস করি। তখন ভিক্ষুগণ আয়ুষ্মান আনন্দের নিকট উপস্থিত হয়ে আয়ুষ্মান আনন্দের সহিত প্রীতি আলাপ ও কুশল প্রশ্নাদি বিনিময় করে সসম্ভ্রমে একান্তে উপবেশন করলেন। একান্তে উপবিষ্ট সেই ভিক্ষুগণ আয়ুষ্মান আনন্দকে বললেন, “বন্ধু আনন্দ, ভগবান সংক্ষিপ্তভাবে এই উদ্দেশ বর্ণনা করে উহার অর্থ বিস্তৃতভাবে বিশ্লেষণ না করে আসন হতে উঠে বিহারে প্রবেশ করেছেন।</p>
<p class="bodytext">তাঁর উক্তি হলো : “তদ্ধেতু হে ভিক্ষুগণ, সেই আয়তন জ্ঞাতব্য যেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য যেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়।”</p>
<p class="bodytext">৪. বন্ধু আনন্দ, ভগবান চলে যাবার পরক্ষণেই আমাদের মনে এই চিন্তা উদিত হলো : বন্ধুগণ, ভগবান বিষয়টি সংক্ষেপে উদ্দেশ করে বিশদভাবে অর্থবিভাগ না করে আসন হতে উঠে বিহারে প্রবিষ্ট হলেন। তাঁর উক্তি হলো “তদ্ধেতু হে ভিক্ষুগণ, সেই আয়তন জ্ঞাতব্য যেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য যেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়।” “কে ভগবান কর্তৃক সংক্ষিপ্তভাবে বর্ণিত উদ্দেশের অর্থকে বিশদভাবে বিশ্লেষণ করবেন যা বিশ্লেষণ করা হয়নি?”</p>
<p class="bodytext">৫. তখন আমাদের মধ্যে এই চিন্তা উদিত হলো : কেন আয়ুষ্মান আনন্দ তো স্বয়ং শাস্তা কর্তৃক এবং বিজ্ঞ সব্রহ্মচারীগণ কর্তৃক সংবর্ণিত ও সুপ্রশংসিত, তিনিই ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। চলুন আমরা আয়ুষ্মান আনন্দের নিকট উপস্থিত হয়ে এর অর্থ জিজ্ঞেস করি। আয়ুষ্মান আনন্দ, বিশ্লেষণ করুন।”</p>
<p class="bodytext">৬. “বন্ধুগণ, যেমন সারার্থী, সারান্বেষী কোনো ব্যক্তি সার অন্বেষণে বিচরণ করতে গিয়ে বৃহৎ সারবান বৃক্ষ থাকতে তা ত্যাগ করে, বৃক্ষের মূল পরিহার করে, বৃক্ষের কান্ডে ও শাখাপল্লবে সারান্বেষণ করা উচিত মনে করে, আয়ুষ্মানগণের ব্যাপারেও ঠিক তেমনই মনে হচ্ছে। শাস্তার সম্মুখে থাকতে তাঁকে অতিক্রম করে নগণ্য আমাকে তাঁর উক্তির অর্থ জিজ্ঞেস করা আপনারা উচিত মনে করেছেন। বন্ধুগণ, সেই ভগবান জ্ঞাতব্য বিষয় জানেন, দর্শনীয় বিষয় দর্শন করেন, তিনি চক্ষু-স্বরূপ, জ্ঞান-স্বরূপ, ধর্ম-স্বরূপ, ব্রহ্ম-স্বরূপ, তিনি বক্তা, প্রবক্তা, অর্থ-নির্ণয়কারী, অমৃতের দাতা, ধর্মস্বামী, তথাগত। তখনই তো ঠিক সময় ছিল যখন আপনারা ভগবানকে তাঁর উক্তির অর্থ জিজ্ঞেস করে একথা বলতে পারতেন, ‘ভগবান, আমাদের নিকট যেভাবে উক্তির ব্যাখ্যা করবেন, আমরা তা সেভাবে অবধারণ করব।” “বন্ধু আনন্দ, সত্যিই ভগবান জ্ঞাতব্য বিষয় জানেন, দর্শনীয় বিষয় দর্শন করেন, তিনি চক্ষু-স্বরূপ, জ্ঞান-স্বরূপ, ধর্ম-স্বরূপ, ব্রহ্ম-স্বরূপ, তিনি বক্তা, প্রবক্তা, অর্থ-নিয়ন্তা, অমৃতের দাতা, ধর্মস্বামী, তথাগত। বাস্তবিক তখনই সময় ছিল যখন আমরা তাঁকে তাঁর উক্তির অর্থ জিজ্ঞেস করে একথা বলতে পারতাম : ‘ভগবান, আমাদের নিকট যেভাবে অর্থ ব্যাখ্যা করবেন আমরা সেভাবে তা অবধারণ করব।’ তবুও আমরা জানি যে, আয়ুষ্মান আনন্দ স্বয়ং শাস্তা কর্তৃক ও সব্রহ্মচারী কর্তৃক সংবর্ণিত ও সুপ্রশংসিত, তিনিই তো ভগবান কর্তৃক সংক্ষিপ্তভাবে বর্ণিত উদ্দেশের যা পূর্বে বিশ্লেষণ করা হয়নি তা বিস্তৃতভাবে বিশ্লেষণ করতে সক্ষম। অতএব, আয়ুষ্মান আনন্দ ইহাকে গুরুস্থানীয় মনে না করে বিশ্লেষণ করুন।”</p>
<p class="bodytext">৭. “তাহলে বন্ধুগণ, শ্রবণ করুন, উত্তমরূপে মনোনিবেশ করুন; আমি ভাষণ করছি। ‘হ্যাঁ বন্ধু’, বলে সেই ভিক্ষুগণ আয়ুষ্মান আনন্দকে প্রত্যুত্তরে সম্মতি জানালেন। আয়ুষ্মান আনন্দ বললেন, “ভগবান সংক্ষেপে উদ্দেশ করে এবং বিশদভাবে অর্থবিভাগ না করে যে উক্তি মাত্র করে আসন হতে উঠে বিহারে প্রবিষ্ট হলেন, সেই উক্তি হচ্ছে এই : “তদ্ধেতু হে ভিক্ষুগণ, সেই আয়তন জ্ঞাতব্য যেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য যেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়।” বন্ধুগণ, ভগবান সংক্ষেপে উদ্দেশ করে এবং বিশদভাবে অর্থবিভাগ না করে যে উক্তিমাত্র করে আসন হতে উঠে বিহারে প্রবিষ্ট হলেন, সেই উক্তির বিশদ অর্থ আমি এরূপে জানি : ষড়ায়তন-নিরোধ সম্পর্কে ভগবান কর্তৃক ইহা ভাষিত হয়েছে : “তদ্ধেতু হে ভিক্ষুগণ, সেই আয়তন জ্ঞাতব্য যেখানে চক্ষু নিরুদ্ধ হয়, রূপ-সংজ্ঞা নিরুদ্ধ হয়। সেই আয়তন জ্ঞাতব্য যেখানে শ্রোত্র নিরুদ্ধ হয়, শব্দ-সংজ্ঞা নিরুদ্ধ হয়। সেই আয়তন জ্ঞাতব্য যেখানে ঘ্রাণ নিরুদ্ধ হয়, গন্ধ-সংজ্ঞা নিরুদ্ধ হয়। সেই আয়তন জ্ঞাতব্য যেখানে জিহ্বা নিরুদ্ধ হয়, রস-সংজ্ঞা নিরুদ্ধ হয়। সেই আয়তন জ্ঞাতব্য যেখানে কায় নিরুদ্ধ হয়, স্প্রষ্টব্য-সংজ্ঞা নিরুদ্ধ হয়। সেই আয়তন জ্ঞাতব্য যেখানে মন নিরুদ্ধ হয়, ধর্ম-সংজ্ঞা নিরুদ্ধ হয়।” বন্ধুগণ, ভগবান কর্তৃক সংক্ষিপ্তভাবে বর্ণিত বিস্তৃতভাবে অব্যাখ্যাত উদ্দেশের বিশদ অর্থ আমি এরূপেই জানি। আয়ুষ্মানগণ, আপনারা যদি ইচছা করেন তাহলে ভগবানের নিকট উপস্থিত হয়ে ইহার অর্থ ভগবানকে জিজ্ঞেস করুন। ভগবান যেভাবে ব্যাখ্যা করেন, আপনারা সেভাবে ধারণ করবেন।”</p>
<p class="bodytext">৮. অতঃপর ওই ভিক্ষুগণ ‘হ্যাঁ বন্ধু, তাই হোক’ বলে আয়ুষ্মান আনন্দের বাক্যে আনন্দ প্রকাশ করে এবং তা অনুমোদন করে আসন হতে উঠে ভগবানের নিকট উপস্থিত হয়ে ভগবানকে অভিবাদন করে সসম্ভ্রমে একান্তে উপবেশন করলেন। একান্তে উপবিষ্ট সেই ভিক্ষুগণ ভগবানকে আনুপূর্বিক সকল বিষয় নিবেদন করলেন : “ভন্তে, আয়ুষ্মান আনন্দ কর্তৃক এই আকারেও এই পদব্যঞ্জনে ভগবদ্বাক্যের অর্থ বিশ্লেষিত হয়েছে।” “হে ভিক্ষুগণ, আনন্দ মহাপ্রাজ্ঞ, সুপণ্ডিত, যদি তোমরা আমাকে আমার উক্তির অর্থ জিজ্ঞেস করতে, তাহলে আনন্দ কর্তৃক যেভাবে ব্যাখ্যাত হয়েছে, আমিও ঠিক সেভাবেই ব্যাখ্যা করতাম। ইহাই বস্তুত আমার উক্তির অর্থ এবং এইভাবেই তোমরা তা অবধারণ কর।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. শক্র-প্রশ্ন সূত্র</h3>
<p class="bodytext">১১৮.১. আমি এরূপ শুনেছি। এক সময় ভগবান রাজগৃহের গৃধ্রকূট<span class="ftnRef">[91]</span> পর্বতে অবস্থান করছিলেন। তখন দেবরাজ শক্র যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে স্থিত হলেন<span class="ftnRef">[92]</span>। একপাশে স্থিত দেবরাজ শক্র ভগবানকে বললেন, “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে (দৃষ্টধর্মে) পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">২. “হে দেবরাজ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান<span class="ftnRef">[93]</span> ও উপাদান উৎপন্ন হয়। হে দেবরাজ স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে দেবরাজ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৩. “হে দেবরাজ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে দেবরাজ, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে দেবরাজ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. পঞ্চশিখ সূত্র</h3>
<p class="bodytext">১১৯.১. এক সময় ভগবান রাজগৃহের গৃধ্রকূট পর্বতে অবস্থান করছিলেন। তখন গন্ধব্বদেবপুত্র পঞ্চশিখ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে স্থিত হলেন। একপাশে স্থিত গন্ধব্বপুত্র পঞ্চশিখ ভগবানকে বললেন, “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে (দৃষ্টধর্মে) পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">২. “হে পঞ্চশিখ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে পঞ্চশিখ, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কে ও এইরূপ। “হে পঞ্চশিখ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৩. “হে পঞ্চশিখ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে পঞ্চশিখ, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে পঞ্চশিখ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. সারিপুত্র সহবিহারী সূত্র</h3>
<p class="bodytext">১২০.১. আমি এরূপ শুনেছি। এক সময় আয়ুষ্মান সারিপুত্র শ্রাবস্তীতে অবস্থান করছিলেন জেতবনে অনাথপিণ্ডিকের আরামে (বিহারে)।তখন একজন ভিক্ষু যেখানে আয়ুষ্মান সারিপুত্র ছিলেন সেখানে উপস্থিত হলেন; সেখানে উপস্থিত হয়ে আয়ুষ্মান সারিপুত্রের সাথে প্রীতি আলাপ ও কুশল প্রশ্নাদি বিনিময় করে একান্তে উপবেশন করলেন। একান্তে উপবিষ্ট সেই ভিক্ষু আয়ুষ্মান সারিপুত্রকে বললেন, “বন্ধু সারিপুত্র, আমার সহবিহারী<span class="ftnRef">[94]</span> ভিক্ষু ভিক্ষুত্ব ত্যাগ করে সংসার জীবনে প্রত্যাবর্তন করেছেন।”</p>
<p class="bodytext">২. “আবুসো (বন্ধু), ইন্দ্রিয়সমূহে অগুপ্তদ্বার (অসংযত), ভোজনে অমাত্রাজ্ঞ, জাগরণে অননুযুক্তের এরূপই হয়। বন্ধু, বাস্তবিকই ইন্দ্রিয়সমূহে অগুপ্তদ্বার, ভোজনে অমাত্রাজ্ঞ, জাগরণে অননুযুক্ত ভিক্ষু যে যাবজ্জীবন পরিপূর্ণ পরিশুদ্ধ ব্রহ্মচর্য আচরণ করবেন, এমন কারণ অবিদ্যমান। বন্ধু, বাস্তবিকই ইন্দ্রিয়সমূহে গুপ্তদ্বার, ভোজনে মাত্রাজ্ঞ, জাগরণে অনুযুক্ত ভিক্ষু যে যাবজ্জীবন পরিপূর্ণ পরিশুদ্ধ ব্রহ্মচর্য পালন (আচরণ) করবেন, এমন কারণ বিদ্যমান।”</p>
<p class="bodytext">৩. “বন্ধু, কিভাবে ইন্দ্রিয়ে গুপ্তদ্বার হন? বন্ধু, এখানে (এই বুদ্ধশাসনে) ভিক্ষু চক্ষু দ্বারা রূপ দেখে নিমিত্তগ্রাহী<span class="ftnRef">[95]</span> হন না, অনুব্যঞ্জনগ্রাহী<span class="ftnRef">[96]</span> হন না; যে বিষয়ে এই চক্ষু-ইন্দ্রিয় অসংযত বিহারীর (অবস্থানকারীর) অভিধ্যা (লোভ) দৌর্মনস্যকর পাপ অকুশলধর্মসমূহ অনুস্রাবিত হয়, তিনি উহার সংবরের জন্য অগ্রসর হন, চক্ষু-ইন্দ্রিয় রক্ষা করেন, চক্ষু-ইন্দ্রিয়ে সংযত হন।”</p>
<p class="bodytext">শ্রোত্র দ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম (চিন্তনীয় বিষয়) জ্ঞাত হয়েও এইরূপ। “এভাবেই বন্ধু, ইন্দ্রিয়ে গুপ্তদ্বার হন।”</p>
<p class="bodytext">৪. “বন্ধু, কিভাবে ভোজনে মাত্রাজ্ঞ হন? বন্ধু, এখানে ভিক্ষু যথার্থ জ্ঞানপূর্বক আহার গ্রহণ করেন, ক্রীড়ার জন্য নয়, মত্ততার জন্য নয়, মন্ডন (সৌষ্ঠব) ও বিভূষণের (শোভা বর্ধনের) জন্যে নয়। ইহা শুধু শরীর স্থিতির জন্য, জীবন-যাপনের জন্যে, ক্ষুধা-যন্ত্রণার উপশমের জন্য এবং মার্গ-ব্রহ্মচর্যের সহায়তার জন্য। এরূপে পুরাতন ক্ষুধা-বেদনার উপশম করব, (অমিত ভোজনজনিত) নতুন বেদনা উৎপন্ন করব না, যাতে আমার জীবনযাত্রা নির্দোষ হয় ও স্বচ্ছন্দে অবস্থান করতে পারি। বন্ধু, এভাবে ভোজনে মাত্রাজ্ঞ হন।”</p>
<p class="bodytext">৫. “বন্ধু, কিভাবে জাগরণে নিয়োজিত<span class="ftnRef">[97]</span> হন? বন্ধু, এখানে ভিক্ষু দিবসে চংক্রমণ ও উপবেশন<span class="ftnRef">[98]</span> দ্বারা আবরণীয় ধর্ম হতে চিত্তকে পরিশুদ্ধ করেন, রাত্রির প্রথম যামে<span class="ftnRef">[99]</span> চংক্রমণ ও উপবেশন দ্বারা আবরণীয় ধর্ম হতে চিত্তকে পরিশুদ্ধ করেন। রাত্রির মধ্যম যামে পায়ের উপর পা (ডানপায়ের উপর বাম পা) রেখে, স্মৃতি-সম্প্রজ্ঞানের সাথে যথাসময়ে গাত্রোত্থান ধারণা মনে রেখে দক্ষিণ (ডান) পার্শ্বে সিংহ শয্যায়<span class="ftnRef">[100]</span> শয়ন করেন। রাত্রির শেষ যামে প্রত্যুত্থান করে চংক্রমণ ও ধ্যানাসনে উপবেশন দ্বারা আবরণীয় ধর্ম<span class="ftnRef">[101]</span> হতে চিত্ত পরিশুদ্ধ করেন। এভাবেই বন্ধু, জাগরণে নিয়োজিত হন। সে কারণে বন্ধু, এরূপ শিক্ষা করা উচিত : ইন্দ্রিয়ে গুপ্তদ্বার, ভোজনে মাত্রাভিজ্ঞ ও জাগরণে নিয়োজিত হবো। এভাবেই বন্ধু, শিক্ষা করা উচিত।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. রাহুল-উপদেশ সূত্র</h3>
<p class="bodytext">১২১.১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন জেতবনে অনাথপিণ্ডিকের বিহারে। তখন একাকী ধ্যানমগ্ন থাকার সময় ভগবানের এরূপ চিত্ত-পরিবির্তক উৎপন্ন হলো, “রাহুলের বিমুক্তি পরিপাকের ধর্মগুলো পরিপক্ব হয়েছে<span class="ftnRef">[102]</span>। আমার উচিত তাকে আসবক্ষয়ের জন্য শিক্ষা দেয়া।” তখন ভগবান পূর্বাহ্ন সময়ে অন্তর্বাস পরিধান করে পাত্র-চীবর গ্রহণ করে শ্রাবস্তীতে পিণ্ডচরণার্থ<span class="ftnRef">[103]</span> প্রবেশ করলেন। সেখানে পিণ্ডচরণ করে ভোজনান্তে তিনি আয়ুষ্মান রাহুলকে সম্বোধন করে বললেন, “রাহুল, বসার আসন গ্রহণ কর, দিবাবিহারের<span class="ftnRef">[104]</span> জন্য আমরা অন্ধবনে যাব।” “হ্যাঁ ভন্তে” বলে আয়ুষ্মান রাহুল ভগবানকে প্রত্যুত্তর দিয়ে আসন নিয়ে ভগবানকে পিছনে পিছনে অনুসরণ করলেন।</p>
<p class="bodytext">২. সেই সময়ে অনেক সহস্র দেবতা এরূপ বলতে বলতে ভগবানকে অনুসরণ করলেন : “আজ ভগবান আয়ুষ্মান রাহুলকে আসবক্ষয়ের জন্য শিক্ষা দিবেন।”</p>
<p class="bodytext">তখন ভগবান অন্ধবনে প্রবেশ করে একটি বৃক্ষতলে নির্দিষ্ট আসনে উপবেশন করলেন। আয়ুষ্মান রাহুলও ভগবানকে অভিবাদন করে একান্তে উপবেশন করলেন। একান্তে উপবিষ্ট আয়ুষ্মান রাহুলকে ভগবান বললেন : </p>
<p class="bodytext">৩. “রাহুল, তুমি ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য; তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">রূপ, চক্ষু বিজ্ঞান, চক্ষু-সংস্পর্শ, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; শ্রোত্র, শব্দ, শ্রোত্র-বিজ্ঞান, শ্রোত্র-সংস্পর্শ, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; ঘ্রাণ, গন্ধ, ঘ্রাণ-বিজ্ঞান, ঘ্রাণ-সংস্পর্শ, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; জিহ্বা, রস, জিহ্বা-বিজ্ঞান, জিহ্বা-সংস্পর্শ, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; কায়, স্প্রষ্টব্য, কায়-বিজ্ঞান, কায়-সংস্পর্শ, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; এবং মন, ধর্ম, মনোবিজ্ঞান, মনো-সংস্পর্শ, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা সম্বন্ধেও এইরূপ।</p>
<p class="bodytext">“হে রাহুল, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতে ও নির্বেদ প্রাপ্ত হন, কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসবক্ষয়ের নিমিত্ত) আর অপর কর্তব্য নাই।”</p>
<p class="bodytext">৪. ভগবান ইহা বললেন। আয়ুষ্মান রাহুল ভগবানের ভাষণে আনন্দ প্রকাশ করলেন। ইহা ব্যাখ্যা করার সময় আয়ুষ্মান রাহুলের চিত্ত উপাদানহীন হয়ে আসব হতে বিমুক্ত হলো। বহু সহস্র দেবতাদেরও বিরজ, বীতমল ধর্মচক্ষু উৎপন্ন হলো : যা কিছু সমুদয়ধর্মী (হেতু বশে উৎপন্ন) তা সবই নিরোধধর্মী (বিনাশশীল)।</p>
<p class="centered">অষ্টম সূত্র সমাপ্ত।</p>
<h3 class="subhead">৯. সংযোজনীয় ধর্ম সূত্র</h3>
<p class="bodytext">১২২.১. “হে ভিক্ষুগণ, সংযোজনীয় ধর্ম ও সংযোজন সম্পর্কে তোমাদেরকে দেশনা করব, তা শ্রবণ কর। হে ভিক্ষুগণ, সংযোজনীয় ধর্ম কী কী এবং সংযোজন কী কী?”</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জক। ভিক্ষুগণ, ইহাকে বলা হয় সংযোজনীয় ধর্ম। তথায় (চক্ষু-বিজ্ঞেয় রূপের প্রতি) যে ছন্দরাগ তা সেখানে সংযোজন। শ্রোত্র-বিজ্ঞেয় শব্দ আছে, ঘ্রাণ-বিজ্ঞেয় গন্ধ আছে, জিহ্বা-বিজ্ঞেয় রস আছে, কায়-বিজ্ঞেয় স্প্রষ্টব্য আছে ও মনো-বিজ্ঞেয় ধর্ম আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জক। ভিক্ষুগণ, ইহাকে বলা হয় সংযোজনীয় ধর্ম এবং তথায় যে ছন্দরাগ তা সেখানে সংযোজন।”</p>
<p class="centered">নবম সূত্র সমাপ্ত।</p>
<h3 class="subhead">১০. উপাদানীয় ধর্ম সূত্র</h3>
<p class="bodytext">১২৩.১. “হে ভিক্ষুগণ, উপাদানীয় ধর্ম ও উপাদান সম্পর্কে তোমাদেরকে দেশনা করব। তা শ্রবণ কর। হে ভিক্ষুগণ, উপাদানীয় ধর্ম কী কী এবং উপাদান কী কী?”</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। ভিক্ষুগণ, ইহাকে বলা হয় উপাদানীয় ধর্ম। তথায় (চক্ষু-বিজ্ঞেয় রূপের প্রতি) যে ছন্দরাগ, তা সেখানে উপাদান। শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। ভিক্ষুগণ, ইহাকে বলা হয় উপাদানীয় ধর্ম এবং তথায় যে ছন্দরাগ, তা সেখানে উপাদান।”</p>
<p class="centered">দশম সূত্র সমাপ্ত।</p>
<p class="centered">লোককামগুণ বর্গ দশম সমাপ্ত।</p>
<p class="bodytext">স্মারকগাথা :</p>
<p class="gatha">মারপাশ দুই উক্ত, লোককামগুণ দ্বারা, </p>
<p class="gatha">শক্র, পঞ্চশিখ আর সারিপুত্র, রাহুল; এছাড়া</p>
<p class="gatha">সংযোজন, উপাদান মিলে বর্গ হলো উক্ত, দশটি সূত্র দ্বারা।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৩. গৃহপতি বর্গ</h2>
<h3 class="subhead">১. বৈশালী সূত্র</h3>
<p class="bodytext">১২৪.১. আমি এরূপ শুনেছি। এক সময় ভগবান বৈশালীতে<span class="ftnRef">[105]</span>অবস্থান করছিলেন, মহাবনে, <span class="ftnRef">[106]</span> কূটাগারশালায়<span class="ftnRef">[107]</span>। তখন বৈশালীবাসী উগ্গ গৃহপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট বৈশালীবাসী উগ্গ গৃহপতি<span class="ftnRef">[108]</span> ভগবানকে বললেন : </p>
<p class="bodytext">২. “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">৩. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে গৃহপতি, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৪. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে গৃহপতি, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">বৈশালী সূত্র সমাপ্ত।</p>
<h3 class="subhead">২. বৃজি সূত্র</h3>
<p class="bodytext">১২৫.১. আমি এরূপ শুনেছি। এক সময় ভগবান বৈশালীর হস্তীগ্রামে অবস্থান করছিলেন। তখন হস্তীগ্রামবাসী উগ্গ গৃহপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট হস্তীগ্রামবাসী উগ্গ গৃহপতি ভগবানকে বললেন : </p>
<p class="bodytext">২. “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">৩. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে গৃহপতি, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৪. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে গৃহপতি, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. নালন্দা সূত্র</h3>
<p class="bodytext">১২৬.১. আমি এরূপ শুনেছি। এক সময় ভগবান নালন্দায়<span class="ftnRef">[109]</span> অবস্থান করছিলেন, পাবারিক শ্রেষ্ঠীর<span class="ftnRef">[110]</span> আমব্রনে। তখন উপালি গৃহপতি<span class="ftnRef">[111]</span> যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট উপালি গৃহপতি ভগবানকে বললেন : </p>
<p class="bodytext">২. “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">৩. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে গৃহপতি, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৪. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে গৃহপতি, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. ভারদ্বাজ সূত্র</h3>
<p class="bodytext">১২৭.১. আমি এরূপ শুনেছি। এক সময় আয়ুষ্মান পিন্ডোল ভারদ্বাজ<span class="ftnRef">[112]</span> কৌশাম্বীতে<span class="ftnRef">[113]</span> অবস্থান করছিলেন, ঘোষিতারামে<span class="ftnRef">[114]</span>। তখন রাজা উদেন যেখানে আয়ুষ্মান পিন্ডোল ভারদ্বাজ ছিলেন সেখানে উপস্থিত হয়ে আয়ুষ্মান পিন্ডোল ভারদ্বাজের সহিত প্রীতি আলাপ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট রাজা উদেন আয়ুষ্মান পিন্ডোল ভারদ্বাজকে বললেন, “ভো ভারদ্বাজ, কী হেতু, কী প্রত্যয়, যদ্বারা ভিক্ষুগণ তরুণ অবস্থায়ই গাঢ় কৃষ্ণকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে যাবজ্জীবন (আজীবন) পরিপূর্ণ, পরিশুদ্ধ ব্রহ্মচর্য আচরণ করেন এবং চিরকাল (সারা জীবন) এর ধারাবাহিকতা সুরক্ষা করেন?”</p>
<p class="bodytext">২. “মহারাজ, সেই সুবিদিত, প্রত্যক্ষদর্শী ভগবান অর্হৎ সম্যকসম্বুদ্ধ কর্তৃক ইহা উক্ত হয়েছে, ‘হে ভিক্ষুগণ, তোমরা এসো, মাতৃজাতির মধ্যে যে মাতা, ভগ্নী বা কন্যা সমতুল্যা; তাকে স্বীয় মাতা, ভগ্নী বা কন্যা বলে (দৃষ্টিতে) চিত্ত উৎপাদন কর’। মহারাজ, ইহাই হেতু, ইহাই প্রত্যয় যদ্বারা ভিক্ষুগণ তরুণ অবস্থায়ই গাঢ় কৃষ্ণকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে আজীবন পরিপূর্ণ, পরিশুদ্ধ ব্রহ্মচর্য আচরণ করেন এবং চিরকাল এর ধারাবাহিকতা সুরক্ষা করেন।”</p>
<p class="bodytext">৩. “ভো ভারদ্বাজ, লোলুপ (চঞ্চল) চিত্তে সময়ে সময়ে মাতৃজাতির মধ্যে যারা মাতা, ভগ্নী বা কন্যা সমতুল্যা; তাদের প্রতি লোভধর্ম (আসক্তি) উৎপন্ন হয়। ভো ভারদ্বাজ, অন্য কোনো হেতু, অন্য কোনো প্রত্যয় আছে কি, যদ্বারা ভিক্ষুগণ তরুণ অবস্থায়ই গাঢ় কালকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে আজীবন পরিপূর্ণ পরিশুদ্ধ ব্রহ্মচর্য আচরণ করেন এবং চিরকাল এর ধারাবাহিকতা সুরক্ষা করেন?”</p>
<p class="bodytext">৪. “মহারাজ, সেই সুবিদিত, প্রত্যক্ষদর্শী ভগবান অর্হৎ সম্যকসম্বুদ্ধ কর্তৃক ইহা উক্ত হয়েছে, ‘হে ভিক্ষুগণ, এসো, তোমরা এই শরীরে, পদতলের উর্ধ্বভাগ হতে কেশের (চুলের) অধোভাগ পর্যন্ত বিস্তৃত ত্বকাবৃত দেহপুরে নানা প্রকার অশুচি পর্যবেক্ষণ কর। এই দেহে আছে কেশ (চুল), লোম, নখ, দন্ত, ত্বক, মাংস, স্নায়ু, অস্থি, অস্থিমজ্জা, বৃক্ক (কিড্&zwnj;নি), হৃদয়, যকৃত, ক্লোমা, পৱীহা, ফুসফুস, বৃহদান্ত্র, ক্ষুদ্রান্ত্র, উদর্য<span class="ftnRef">[115]</span> (উদর), বিষ্ঠা, পিত্ত, শ্লেষ্মা, পুঁজ, লোহিত (রক্ত), স্বেদ (ঘর্ম), মেদ, অশ্রু, চর্বি, থুথু, শিখ্&zwnj;নি (নাকের শ্লেষ্মা), লসিকা, মূত্র। মহারাজ, ইহাই হেতু, ইহাই প্রত্যয় যদ্বারা ভিক্ষুগণ তরুণ অবস্থায়ই গাঢ় কালকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে আজীবন পরিপূর্ণ পরিশুদ্ধ ব্রহ্মচর্য আচরণ করেন এবং চিরকাল এর ধারাবাহিকতা সুরক্ষা করেন।”</p>
<p class="bodytext">৫. “ভো ভারদ্বাজ, যে ভিক্ষুগণ ভাবিতকায়, ভাবিতশীল, ভাবিতচিত্ত, ভাবিত-প্রজ্ঞা তা তাদের জন্য সুখকর। ভো ভারদ্বাজ, যে ভিক্ষুগণ অভাবিতকায়, অভাবিতশীল, অভাবিতচিত্ত, অভাবিত প্রজ্ঞা, তা তাদের জন্য দুঃখকর।”</p>
<p class="bodytext">৬. “ভো ভারদ্বাজ, সময়ে সময়ে (কোনো কোনো সময়) ‘অশুভ বিষয়’ মনন করব এরূপ চিন্তা করলে শুভ চিন্তা জাগ্রত হয়। ভো ভারদ্বাজ, অন্য কোনো হেতু, অন্য কোনো প্রত্যয় আছে কি যদ্বারা ভিক্ষুগণ তরুণ অবস্থায়ই গাঢ় কালকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে যাবজ্জীবন পরিপূর্ণ পরিশুদ্ধ ব্রহ্মচর্য আচরণ করেন এবং সারাজীবন এর ধারাবাহিকতা সুরক্ষা করেন?”</p>
<p class="bodytext">৭. “মহারাজ, সেই সুবিদিত, প্রত্যক্ষদর্শী, ভগবান অর্হৎ সম্যকসম্বুদ্ধ কর্তৃক ইহা উক্ত হয়েছে, “হে ভিক্ষুগণ, এসো, তোমরা ইন্দ্রিয়ে গুপ্তদ্বার হয়ে অবস্থান কর। চক্ষু দ্বারা রূপ দেখে (স্ত্রী-পুরুষাদি ভেদে শোভন) নিমিত্তগ্রাহী এবং (হস্ত-পদ-শীর্ষ-হাস্য-লাস্য-বাক্য-দৃষ্টি ইত্যাদি ভেদে) কামব্যঞ্জক আচারগ্রাহী হবে না। যে কারণে চক্ষু-ইন্দ্রিয় অসংযত হয়ে বিচরণ করলে অভিধ্যা (লোভ) ও দৌর্মনস্যাদি পাপা-অকুশলধর্ম অনুস্রাবিত হয়; উহার সংযমের জন্য অগ্রসর হও, চক্ষু-ইন্দ্রিয় রক্ষা করো, চক্ষু ইন্দ্রিয়ে সংযম প্রাপ্ত হও।’ শ্রোত্র দ্বারা শব্দ শুনে, ঘ্রাণ (নাসিকা) দ্বারা গন্ধ আঘ্রাণ করে, জিহ্বা দ্বারা রস আস্বাদিত করে, কায় দ্বারা স্প্রষ্টব্য স্পর্শ করে ও মন দ্বারা ধর্ম জ্ঞাত হয়েও এরূপ। “মহারাজ, ইহাই হেতু, ইহাই প্রত্যয় যেজন্য ভিক্ষুগণ তরুণ অবস্থায়ই গাঢ় কালকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে যাবজ্জীবন পরিপূর্ণ পরিশুদ্ধ ব্রহ্মচর্য আচরণ করেন এবং সারাজীবন এর ধারাবাহিকতা সুরক্ষা করেন।”</p>
<p class="bodytext">৮. “আশ্চর্য, ভো ভারদ্বাজ! অদ্ভুত, ভো ভারদ্বাজ! ওই পর্যন্ত ইহা সেই সুবিদিত, প্রত্যক্ষদর্শী ভগবান অর্হৎ সম্যকসম্বুদ্ধ কর্তৃক সুভাষিত হয়েছে। ভো ভারদ্বাজ, বাস্তবিক, ইহাই সেই হেতু, সেই প্রত্যয় যেজন্য ভিক্ষুগণ তরুণ অবস্থায়ই গাঢ় কৃষ্ণকেশ ভদ্রযৌবনসম্পন্ন প্রথম বয়সে ইন্দ্রিয়সুখে নির্লিপ্ত হয়ে আজীবন পরিপূর্ণ পরিশুদ্ধ ব্রহ্মচর্য আচরণ করেন এবং সারাজীবন এর ধারাবাহিকতা সুরক্ষা করেন।”</p>
<p class="bodytext">৯. “ভো ভারদ্বাজ, যে সময়ে আমি অরক্ষিত কায়-বাক্য-মনে, স্মৃতিহীন, অসংযত-ইন্দ্রিয়ে অন্তঃপুরে প্রবেশ করি, সে সময়ে লোভধর্ম আমাকে অভিভূত (পরাভূত) করে। ভো ভারদ্বাজ, যে সময় আমি সুরক্ষিত কায়-বাক্য-মনে, স্মৃতিযুক্ত, সংযত-ইন্দ্রিয়ে অন্তঃপুরে প্রবেশ করি, সে সময় লোভধর্ম আমাকে অভিভূত করে না।”</p>
<p class="bodytext">১০. “আশ্চর্য ভো ভারদ্বাজ! অতি আশ্চর্য ভো ভারদ্বাজ! যেমন ভো ভারদ্বাজ, কেহ উল্টাকে সোজা করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্যবস্তুসমূহ) দেখতে পায়; এরূপে মাননীয় ভারদ্বাজ কর্তৃক বিবিধ পর্যায়ে ধর্ম প্রকাশিত হলো। ভো ভারদ্বাজ, আমি ভগবানের শরণ গ্রহণ করছি, ধর্মের শরণ গ্রহণ করছি ও ভিক্ষু সংঘের শরণ গ্রহণ করছি। মাননীয় ভারদ্বাজ, আজ হতে জীবনের শেষ পর্যন্ত (আমরণ) আমাকে শরণাগত উপাসকরূপে ধারণা করুন।” </p>
<p class="centered">চতুর্থ সূত্র সমাপ্ত </p>
<h3 class="subhead">৫. সোণ সূত্র</h3>
<p class="bodytext">১২৮. ১. আমি এরূপ শুনেছি। এক সময় ভগবান রাজগৃহে অবস্থান করছিলেন, বেণুবনে, কলন্দক-নিবাপে। তখন গৃহপতিপুত্র সোণ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট গৃহপতিপুত্র সোণ ভগবানকে বললেন : </p>
<p class="bodytext">২. “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?” </p>
<p class="bodytext">৩. “হে সোণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে সোণ, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে সোণ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।” </p>
<p class="bodytext">৪. “হে সোণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে সোণ, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে সোণ, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">পঞ্চম সূত্র সমাপ্ত </p>
<h3 class="subhead">৬. ঘোষিত সূত্র</h3>
<p class="bodytext">১২৯. ১. আমি এরূপ শুনেছি। এক সময় আয়ুষ্মান আনন্দ কৌশাম্বীতে অবস্থান করতেছিলেন ঘোষিতারামে। তখন ঘোষিত গৃহপতি যেখানে আয়ুষ্মান আনন্দ ছিলেন সেখানে উপস্থিত হয়ে আয়ুষ্মান আনন্দের সহিত প্রীতি-আলাপ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট ঘোষিত গৃহপতি আয়ুষ্মান আনন্দকে বললেন, “ভন্তে, আনন্দ, ধাতুনানাত্ব, ধাতুনানাত্ব কথিত হয়। ভন্তে, ভগবান কর্তৃক কতটুকু পর্যন্ত ধাতুনানাত্ব কথিত হয়েছে?”</p>
<p class="bodytext">২. “হে গৃহপতি, চক্ষু-ধাতু, মনোজ্ঞরূপ এবং সুখবেদনীয় চক্ষু-বিজ্ঞান বিদ্যমান। স্পর্শ হেতু সুখ-বেদনা উৎপন্ন হয়। হে গৃহপতি, চক্ষু-ধাতু, অমনোজ্ঞরূপ ও দুঃখবেদনীয় চক্ষু-বিজ্ঞান বিদ্যমান। স্পর্শ হেতু দুঃখ-বেদনা উৎপন্ন হয়। হে গৃহপতি, চক্ষু-ধাতু, উপেক্ষাবেদনীয় রূপ ও অদুঃখ-অসুখ বেদনীয় চক্ষু-বিজ্ঞান বিদ্যমান। স্পর্শ হেতু অদুঃখ-অসুখ-বেদনা উৎপন্ন হয়।”</p>
<p class="bodytext">৩. “হে গৃহপতি, শ্রোত্র-ধাতু, মনোজ্ঞ শব্দ এবং সুখবেদনীয় শ্রোত্র-বিজ্ঞান বিদ্যমান। স্পর্শ হেতু সুখ-বেদনা উৎপন্ন হয়। হে গৃহপতি, শ্রোত্র-ধাতু, অমনোজ্ঞ শব্দ ও দুঃখবেদনীয় শ্রোত্র-বিজ্ঞান বিদ্যমান। স্পর্শ হেতু দুঃখ-বেদনা উৎপন্ন হয়। হে গৃহপতি, শ্রোত্র-ধাতু, উপেক্ষাবেদনীয় শব্দ ও অদুঃখ-অসুখবেদনীয় শ্রোত্র-বিজ্ঞান বিদ্যমান। স্পর্শ হেতু অদুঃখ-অসুখবেদনা উৎপন্ন হয়।”</p>
<p class="bodytext">৪. “হে গৃহপতি, ঘ্রাণ-ধাতু, মনোজ্ঞ গন্ধ ও সুখবেদনীয় ঘ্রাণ-বিজ্ঞান বিদ্যমান। স্পর্শ হেতু সুখ-বেদনা উৎপন্ন হয়। হে গৃহপতি, ঘ্রাণ-ধাতু, অমনোজ্ঞ গন্ধ ও দুঃখবেদনীয় ঘ্রাণ-বিজ্ঞান বিদ্যমান। স্পর্শ হেতু দুঃখবেদনা উৎপন্ন হয়। হে গৃহপতি, ঘ্রাণ-ধাতু, উপেক্ষাবেদনীয় গন্ধ ও অদুঃখ-অসুখবেদনীয় ঘ্রাণ-বিজ্ঞান বিদ্যমান। স্পর্শ হেতু অদুঃখ-অসুখবেদনা উৎপন্ন হয়।”</p>
<p class="bodytext">৫. “হে গৃহপতি, জিহ্বা-ধাতু, মনোজ্ঞ রস ও সুখবেদনীয় জিহ্বা-বিজ্ঞান বিদ্যমান। স্পর্শ হেতু সুখবেদনা উৎপন্ন হয়। হে গৃহপতি, জিহ্বা-ধাতু, অমনোজ্ঞ রস ও দুঃখবেদনীয় জিহ্বা-বিজ্ঞান বিদ্যমান। স্পর্শ হেতু দুঃখবেদনা উৎপন্ন হয়। হে গৃহপতি, জিহ্বা-ধাতু, উপেক্ষাবেদনীয় রস ও অদুঃখ-অসুখবেদনীয় জিহ্বা-বিজ্ঞান বিদ্যমান। স্পর্শ হতে অদুঃখ-অসুখ-বেদনা উৎপন্ন হয়।”</p>
<p class="bodytext">৬. “হে গৃহপতি, কায়-ধাতু, মনোজ্ঞ স্প্রষ্টব্য ও সুখবেদনীয় কায়-বিজ্ঞান বিদ্যমান। স্পর্শ হতে সুখ-বেদনা উৎপন্ন হয়। হে গৃহপতি, কায়-ধাতু, অমনোজ্ঞ স্প্রষ্টব্য ও দুঃখবেদনীয় কায়-বিজ্ঞান বিদ্যমান। স্পর্শ হতে দুঃখ-বেদনা উৎপন্ন হয়। হে গৃহপতি, কায়-ধাতু, উপেক্ষা বেদনীয় স্প্রষ্টব্য ও অদুঃখ-অসুখ বেদনীয় কায়-বিজ্ঞান বিদ্যমান। স্পর্শ হেতু অদুঃখ-অসুখ-বেদনা উৎপন্ন হয়।”</p>
<p class="bodytext">৭. “হে গৃহপতি, মনোধাতু, মনোজ্ঞ ধর্ম ও সুখবেদনীয় মনোবিজ্ঞান বিদ্যমান। স্পর্শ হতে সুখ-বেদনা উৎপন্ন হয়। হে গৃহপতি, মনো-ধাতু, অমনোজ্ঞ ধর্ম ও দুঃখবেদনীয় মনোবিজ্ঞান বিদ্যমান। স্পর্শ হতে দুঃখবেদনা উৎপন্ন হয়। হে গৃহপতি, মনো-ধাতু, উপেক্ষাবেদনীয় ধর্ম ও অদুঃখ-অসুখ বেদনীয় মনোবিজ্ঞান বিদ্যমান। স্পর্শ হেতু অদুঃখ-অসুখ-বেদনা উৎপন্ন হয়।”</p>
<p class="bodytext">“হে গৃহপতি, ভগবান কর্তৃক এতটুকু পর্যন্ত ধাতুনানাত্ব কথিত হয়েছে।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. হালিদ্দিকানি সূত্র</h3>
<p class="bodytext">১৩০.১. আমি এরূপ শুনেছি। এক সময় আয়ুষ্মান মহাকচ্চায়ন অবন্তীতে অবস্থান করছিলেন, কুররঘরে, প্রপাত পর্বতে। অতঃপর হালিদ্দিকানি গৃহপতি যেখানে আয়ুষ্মান মহাকচ্চায়ন ছিলেন সেখানে উপস্থিত হয়ে আয়ুষ্মান মহাকচ্চায়নের সহিত প্রীতি আলাপ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট হালিদ্দিকানি গৃহপতি আয়ুষ্মান মহাকচ্চায়নকে বললেন, “ভন্তে, ধাতুর অনেকত্ব অবলম্বনে স্পর্শের অনেকত্ব হয়, স্পর্শের অনেকত্ব অবলম্বনে বেদনার বা অনুভূতির অনেকত্ব হয়। ইহা ভগবান কর্তৃক উক্ত হয়েছে। ভন্তে, কিরূপে ধাতুর অনেকত্ব অবলম্বনে স্পর্শের অনেকত্ব হয়, স্পর্শের অনেকত্ব অবলম্বনে বেদনার অনেকত্ব হয়?”</p>
<p class="bodytext">২. “হে গৃহপতি, এখানে ভিক্ষু চক্ষু দ্বারা রূপ দেখে সুখবেদনীয় চক্ষু-বিজ্ঞানকে মনোজ্ঞরূপে প্রকৃষ্টরূপে জানেন। স্পর্শ প্রত্যয়ে সুখ-বেদনা উৎপন্ন হয়। চক্ষু দ্বারা রূপ দেখে দুঃখবেদনীয় চক্ষু-বিজ্ঞানকে অমনোজ্ঞরূপে প্রকৃষ্টরূপে জানেন। স্পর্শ প্রত্যয়ে দুঃখ-বেদনা উৎপন্ন হয়। চক্ষু দ্বারা রূপ দেখে অদুঃখ-অসুখ বেদনীয় চক্ষু-বিজ্ঞানকে উপেক্ষাস্থানীয়রূপে প্রকৃষ্টরূপে জানেন। স্পর্শ প্রত্যয়ে অদুঃখ-অসুখ-বেদনা উৎপন্ন হয়।”</p>
<p class="bodytext">৩. “হে গৃহপতি, এখানে ভিক্ষু শ্রোত্র দ্বারা শব্দ শ্রবণ করে সুখবেদনীয় শ্রোত্র-বিজ্ঞানকে মনোজ্ঞরূপে প্রকৃষ্টরূপে জানেন। স্পর্শ প্রত্যয়ে সুখ-বেদনা উৎপন্ন হয়। শ্রোত্র দ্বারা শব্দ শ্রবণ করে দুঃখবেদনীয় শ্রোত্র-বিজ্ঞানকে অমনোজ্ঞরূপে প্রকৃষ্টভাবে জানেন। স্পর্শ প্রত্যয়ে দুঃখবেদনা উৎপন্ন হয়। শ্রোত্র দ্বারা শব্দ শ্রবণ করে অদুঃখ-অসুখ বেদনীয় শ্রোত্র-বিজ্ঞানকে উপেক্ষাস্থানীয়রূপে প্রকৃষ্টভাবে জানেন। স্পর্শ প্রত্যয়ে অদুঃখ-অসুখ-বেদনা উৎপন্ন হয়।</p>
<p class="bodytext">৪. “হে গৃহপতি, এখানে ভিক্ষু ঘ্রাণ (নাসিকা) দ্বারা গন্ধ আঘ্রাণ করে সুখবেদনীয় ঘ্রাণ-বিজ্ঞানকে মনোজ্ঞরূপে প্রকৃষ্টভাবে জানেন। স্পর্শ প্রত্যয়ে সুখ-বেদনা উৎপন্ন হয়। ঘ্রাণ দ্বারা গন্ধ আঘ্রাণ করে দুঃখবেদনীয় ঘ্রাণ-বিজ্ঞানকে অমনোজ্ঞরূপে প্রকৃষ্টভাবে জানেন। স্পর্শ প্রত্যয়ে দুঃখ-বেদনা উৎপন্ন হয়। ঘ্রাণ দ্বারা গন্ধ আঘ্রাণ করে অদুঃখ-অসুখবেদনীয় ঘ্রাণ-বিজ্ঞানকে উপেক্ষাস্থানীয়রূপে প্রকৃষ্টভাবে জানেন। স্পর্শ প্রত্যয়ে অসুখ-অদুঃখ-বেদনা উৎপন্ন হয়।”</p>
<p class="bodytext">৫. “হে গৃহপতি, এখানে ভিক্ষু জিহ্বা দ্বারা রস আস্বাদন করে সুখবেদনীয় জিহ্বা-বিজ্ঞানকে মনোজ্ঞরূপে প্রকৃষ্টভাবে জানেন। স্পর্শ প্রত্যয়ে সুখ-বেদনা উৎপন্ন হয়। জিহ্বা দ্বারা রস আস্বাদন করে দুঃখবেদনীয় জিহ্বা-বিজ্ঞানকে অমনোজ্ঞরূপে প্রকৃষ্টভাবে জানেন। স্পর্শ প্রত্যয়ে দুঃখবেদনা উৎপন্ন হয়। জিহ্বা দ্বারা রস আস্বাদন করে অদুঃখ-অসুখ বেদনীয় জিহ্বা-বিজ্ঞানকে উপেক্ষাস্থানীয়রূপে প্রকৃষ্টভাবে জানেন। স্পর্শ প্রত্যয়ে অদুঃখ-অসুখ-বেদনা উৎপন্ন হয়।”</p>
<p class="bodytext">৬. “হে গৃহপতি, এখানে ভিক্ষু কায় দ্বারা স্প্রষ্টব্য স্পর্শ করে সুখবেদনীয় কায়-বিজ্ঞানকে মনোজ্ঞরূপে প্রকৃষ্টভাবে জানেন। স্পর্শ প্রত্যয়ে সুখ-বেদনা উৎপন্ন হয়। কায় দ্বারা স্প্রষ্টব্য স্পর্শ করে দুঃখবেদনীয় কায়-বিজ্ঞানকে অমনোজ্ঞরূপে প্রকৃষ্টভাবে জানেন। স্পর্শ প্রত্যয়ে দুঃখবেদনা উৎপন্ন হয়। কায় দ্বারা স্প্রষ্টব্য স্পর্শ করে অদুঃখ-অসুখবেদনীয় কায়-বিজ্ঞানকে উপেক্ষাস্থানীয়রূপে প্রকৃষ্টভাবে জানেন। স্পর্শ প্রত্যয়ে অদুঃখ-অসুখ-বেদনা উৎপন্ন হয়।”</p>
<p class="bodytext">৭. “হে গৃহপতি, এখানে ভিক্ষু মন দ্বারা ধর্ম জ্ঞাত হয়ে সুখবেদনীয় মনোবিজ্ঞানকে মনোজ্ঞরূপে প্রকৃষ্টভাবে জানেন। স্পর্শ হতে সুখ-বেদনা উৎপন্ন হয়। মন দ্বারা ধর্ম জ্ঞাত হয়ে দুঃখবেদনীয় মনোবিজ্ঞানকে অমনোজ্ঞরূপে প্রকৃষ্টভাবে জানেন। স্পর্শ প্রত্যয়ে দুঃখ-বেদনা উৎপন্ন হয়। মন দ্বারা ধর্ম জ্ঞাত হয়ে অদুঃখ-অসুখ বেদনীয় মনোবিজ্ঞানকে উপেক্ষাস্থানীয়রূপে প্রকৃষ্টভাবে জানেন। স্পর্শ প্রত্যয়ে অদুঃখ-অসুখ-বেদনা উৎপন্ন হয়।”</p>
<p class="bodytext">“এভাবেই হে গৃহপতি, ধাতুর অনেকত্ব অবলম্বনে স্পর্শের অনেকত্ব হয়, স্পর্শের অনেকত্ব অবলম্বনে বেদনার অনেকত্ব হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. নকুলপিতা সূত্র</h3>
<p class="bodytext">১৩১.১. আমি এরূপ শুনেছি। এক সময় ভগবান ভার্গরাজ্যে<span class="ftnRef">[116]</span> অবস্থান করছিলেন শিশুমারগিরে,
<span class="ftnRef">[117]</span> ভেসকলাবন<span class="ftnRef">[118]</span> মৃগদাবে<span class="ftnRef">[119]</span>। তখন নকুলপিতা গৃহপতি যেখানে ভগবান ছিলেন সেখানে উপনীত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট নকুলপিতা গৃহপতি ভগবানকে বললেন : </p>
<p class="bodytext">২. “ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হয় না? ভন্তে, কী হেতু কী প্রত্যয় যে এখানে কিছু কিছু সত্ত্ব প্রত্যক্ষ জীবনে পরিনির্বাপিত হন?”</p>
<p class="bodytext">৩. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হয়, উল্লাস প্রকাশ করে এবং তাতে অনুরক্ত হয়ে থাকে; সেই আনন্দিতভাব, উল্লাস ও অনুরক্তি হতে তৎনিশ্রিত বিজ্ঞান ও উপাদান উৎপন্ন হয়। হে গৃহপতি, স-উপাদান ভিক্ষু পরিনির্বাপিত হয় না।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হয় না।”</p>
<p class="bodytext">৪. “হে গৃহপতি, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন; সেই নিরানন্দ, উল্লাসহীনতা ও অননুরক্তি হতে তৎনিশ্রিত বিজ্ঞান ও উপাদান উৎপন্ন হয় না। হে গৃহপতি, উপাদানহীন ভিক্ষু পরিনির্বাপিত হন।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ। “হে গৃহপতি, এই হেতু এই প্রত্যয় যেজন্য কিছু কিছু সত্ত্ব প্রত্যক্ষ জীবনে পরিনির্বাপিত হন।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. লোহিচ্চ সূত্র</h3>
<p class="bodytext">১৩২.১. আমি এরূপ শুনেছি। একসময় আয়ুষ্মান মহাকচ্চায়ন অবন্তীতে অবস্থান করতেছিলেন মক্করকটে, অরণ্য কুটিরে। তখন লোহিচ্চ ব্রাহ্মণের অনেক অন্তেবাসী (শিষ্য) কাষ্ঠ আহরণকারী মাণবক<span class="ftnRef">[120]</span> যেখানে আয়ুষ্মান মহাকচ্চায়নের অরণ্য কুটির সেখানে উপস্থিত হয়ে কুটিরের চতুর্দিকে ইতস্তত বিচরণ করতে করতে ক্রীড়া করার সময় এই বলে উচ্চশব্দ করছিল, “এরা মুণ্ডিত মস্তক শ্রমণক (কৃত্রিম শ্রমণ), ইভ্য (নীচ, গৃহপতি), কৃষ্ণজাতি, ব্রহ্মার পাদপৃষ্ঠ হতে উৎপন্ন, এরাসম্পন্ন গৃহস্থদের দ্বারা সৎকারকৃত, গৌরবকৃত, মানিত, পূজিত ও সম্মানিত।”</p>
<p class="bodytext">২. অতঃপর আয়ুষ্মান মহাকচ্চায়ন কুটির হতে বের হয়ে সেই মাণবকগণকে বললেন, “মাণবকগণ, শব্দ করো না; আমি তোমাদেরকে ধর্ম ভাষণ করব।” এরূপ উক্ত হলে সেই মাণবকগণ নীরবতা অবলম্বন করলেন। তখন আয়ুষ্মান মহাকচ্চায়ন গাথাদ্বারা সেই মাণবকগণকে বললেন : </p>
<p class="gatha">৩. “শীলে উত্তম ছিলেন যেই প্রাচীনগণ, </p>
<p class="gatha">সেই ব্রাহ্মণগণ স্মরণ করেন নীতি-সনাতন।</p>
<p class="gatha">ছিল তাদের ইন্দ্রিয়দ্বার গুপ্ত, সুরক্ষিত, </p>
<p class="gatha">হয়েছিল তাদের ক্রোধ অভিভূত (পরাজিত)।</p>
<p class="gatha">ধর্মে আর ধ্যানে যারা ছিলেন রত, </p>
<p class="gatha">সনাতন-নীতি স্মরণ করেন ব্রাহ্মণ যত।”</p>
<p class="gatha">৪.এইসব পথভ্রষ্ট করে জপ স্বাধ্যায়ন, </p>
<p class="gatha">গোত্রমদে মত্ত হয়ে বিপথে করে বিচরণ।</p>
<p class="gatha">ক্রোধাভিভূত সাধারণ দণ্ডধারীগণ, </p>
<p class="gatha">সদা পতনরত যেমন তৃষ্ণায় সতৃষ্ণ জন।</p>
<p class="gatha">অগুপ্তদ্বারের হয় মূল্যহীন কৃচ্ছ্রসাধন, </p>
<p class="gatha">স্বপ্নে লব্ধ যেমন পুরুষের ধন।</p>
<p class="gatha">যজ্ঞভূমিশয্যা আর অনশন, </p>
<p class="gatha">ত্রিবেদ আবৃত্তি আর প্রাতেস্নান;</p>
<p class="gatha">অজিনচর্ম পরিধান, জটাধারণ, পঙ্কলেপন;</p>
<p class="gatha">মন্ত্রোচ্চারণ, শীলব্রত, তপশ্চরণ;</p>
<p class="gatha">জলশৌচকরণ, বক্রদণ্ড ধারণ আর প্রবঞ্চনা, </p>
<p class="gatha">ব্রাহ্মণদের কৃত কিঞ্চিৎ সাধনার ইহাই নমুনা।”</p>
<p class="gatha">৫.সুসমাহিত চিত্ত, বিপ্রসন্ন আর অনাবিল, </p>
<p class="gatha">ব্রহ্মপ্রাপ্তির পথিক তিনি, সর্বজীবে যিনি দয়াশীল।”</p>
<p class="bodytext">৬. অতঃপর সেই মাণবকগণ কুপিত ও অসন্তুষ্টমনে যেখানে লোহিচ্চ ব্রাহ্মণ সেখানে উপস্থিত হয়ে লোহিচ্চ ব্রাহ্মণকে বলল, “দেব, অবগত হোন, শ্রমণ মহাকচ্চায়ন ব্রাহ্মণদের মন্ত্রকে (ব্রাহ্মণ্যবাদকে) নিঃসন্দেহে অপবাদ (নিন্দা) এবং প্রত্যাখ্যান করছেন। এরূপ উক্ত হলে লোহিচ্চ ব্রাহ্মণ কুপিত ও অসন্তুষ্ট হলেন। তখন লোহিচ্চ ব্রাহ্মণের মনে এই চিন্তা উদিত হলো, “কেবল মাণবকদের নিকট শ্রবণ করে শ্রমণ মহাকচ্চায়নকে আক্রোশ ও নিন্দা করা আমার পক্ষে উচিত (প্রতিরূপ) নয়। অতএব, আমি সেখানে উপস্থিত হয়ে জিজ্ঞেস করতে পারি। তখন লোহিচ্চ ব্রাহ্মণ সেই মাণবকদের সহিত যেখানে আয়ুষ্মান মহাকচ্চায়ন ছিলেন সেখানে উপস্থিত হয়ে আয়ুষ্মান মহাকচ্চায়নের সঙ্গে প্রীতি-আলাপ (সম্ভাষণ) ও কুশলপ্রশ্নাদি বিনিময় করে একপাশে উপবেশন করলেন (বসলেন)। একপাশে উপবিষ্ট লোহিচ্চ ব্রাহ্মণ আয়ুষ্মান মহাকচ্চায়নকে বললেন, “ভো<span class="ftnRef">[121]</span> কচ্চায়ন, আমাদের অনেক কাষ্ঠাহরণকারী অন্তেবাসী মাণবক এখানে এসেছিল কি?” “হ্যাঁ, ব্রাহ্মণ, অনেক কাষ্ঠাহরণকারী অন্তেবাসী মাণবক এখানে এসেছিল।” “মাননীয় কচ্চায়নের সাথে সেই মাণবকদের কোনো বিষয়ে আলোচনা হয়েছিল কি?” “ব্রাহ্মণ, সেই মাণবকদের সহিত আমার কিছু আলোচনা হয়েছিল।” “মাননীয় কচ্চায়ণের সাথে সেই মাণবকদের কী প্রকার আলোচনা হয়েছিল?” “হে ব্রাহ্মণ, সেই মাণবকদের সাথে আমার এরূপ কথাবার্তা হয়েছিল :</p>
<p class="gatha">৭. শীলে উত্তম ছিলেন যেই প্রাচীনগণ, </p>
<p class="gatha">সেই ব্রাহ্মণগণ স্মরণ করেন নীতি-সনাতন।</p>
<p class="gatha">ছিল তাদের ইন্দ্রিয়দ্বার গুপ্ত, সুরক্ষিত, </p>
<p class="gatha">হয়েছিল তাদের ক্রোধ অভিভূত (পরাজিত)।</p>
<p class="gatha">ধর্মে আর ধ্যানে যারা ছিলেন রত, </p>
<p class="gatha">সনাতন-নীতি স্মরণ করেন ব্রাহ্মণ যত।”</p>
<p class="gatha">৮. “এইসব পথভ্রষ্ট করে জপ স্বাধ্যায়ন, </p>
<p class="gatha">গোত্রমদে মত্ত হয়ে বিপথে করে বিচরণ।</p>
<p class="gatha">ক্রোধাভিভূত সাধারণ দণ্ডধারীগণ, </p>
<p class="gatha">সদা পতনরত যেমন তৃষ্ণায় সতৃষ্ণ জন।</p>
<p class="gatha">অগুপ্তদ্বারের হয় মূল্যহীন কৃচ্ছ্রসাধন, </p>
<p class="gatha">স্বপ্নে লব্ধ যেমন পুরুষের ধন।</p>
<p class="gatha">যজ্ঞভূমিশয্যা আর অনশন, </p>
<p class="gatha">ত্রিবেদ আবৃত্তি আর প্রাতেস্নান;</p>
<p class="gatha">অজিনচর্ম পরিধান, জটাধারণ, পঙ্কলেপন;</p>
<p class="gatha">মন্ত্রোচ্চারণ, শীলব্রত, তপশ্চরণ;</p>
<p class="gatha">জলশৌচকরণ, বক্রদণ্ড ধারণ আর প্রবঞ্চনা, </p>
<p class="gatha">ব্রাহ্মণদের কৃত কিঞ্চিৎ সাধনার ইহাই নমুনা।”</p>
<p class="gatha">৯. “সুসমাহিত চিত্ত, বিপ্রসন্ন আর অনাবিল, </p>
<p class="gatha">ব্রহ্মপ্রাপ্তির পথিক তিনি, সর্বজীবে যিনি দয়াশীল।”</p>
<p class="bodytext">“হে ব্রাহ্মণ, সেই মাণবকদের সাথে আমার এরূপ আলাপই হয়েছিল।”</p>
<p class="bodytext">১০. “মাননীয় কচ্চায়ন বললেন যে ‘অগুপ্তদ্বার’। ভো কচ্চায়ন, কী প্রকারে অগুপ্তদ্বার হয়?” “হে ব্রাহ্মণ, এখানে কেউ কেউ চক্ষু দ্বারা রূপ দেখে প্রিয়রূপে রাগানুরক্ত (প্রলোভিত) হয়, অপ্রিয়রূপে বিরক্ত হয়, সে অনুপস্থিত কায়গতস্মৃতি হয়ে অবস্থান করে, সঙ্কীর্ণ চিত্তে (লঘুচেতা) সে চিত্তবিমুক্তি প্রজ্ঞাবিমুক্তি যথাযথভাবে সম্যক জ্ঞানে জানে না যেখানে তার সেই উৎপন্ন পাপ অকুশল-ধর্ম সম্পূর্ণরূপে নিরুদ্ধ হয়।” শ্রোত্র (কর্ণ) দ্বারা শব্দ শ্রবণ করে, ঘ্রাণ (নাসিকা) দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় (দেহ) দ্বারা স্প্রষ্টব্য স্পর্শ করে ও মন দ্বারা ধর্ম বিজ্ঞাত হয়েও এইরূপ। “হে ব্রাহ্মণ, এভাবেই অগুপ্তদ্বার হয়।”</p>
<p class="bodytext">“আশ্চর্য ভো কচ্চায়ন! অদ্ভুত, ভো কচ্চায়ন! সত্যিই মাননীয় কচ্চায়ন কর্তৃক অগুপ্তদ্বারকে অগুপ্তদ্বাররূপেই ব্যাখ্যাত হলো।”</p>
<p class="bodytext">১১. “মাননীয় কচ্চায়ন বললেন যে ‘গুপ্তদ্বার’। ভো কচ্চায়ন, কী প্রকারে গুপ্তদ্বার হয়?” “হে ব্রাহ্মণ, এখানে কেউ কেউ চক্ষু দ্বারা রূপ দেখে প্রিয়রূপে রাগানুরক্ত (প্রলোভিত) হন না, অপ্রিয়রূপে বিরক্ত হন না, তিনি উপস্থিত কায়গতস্মৃতি হয়ে অবস্থান করেন, তিনি অপ্রমেয় (অসঙ্কীর্ণ) চিত্তে চিত্তবিমুক্তি প্রজ্ঞাবিমুক্তি যথাযথভাবে সম্যক জ্ঞানে জানেন যাতে তার সেই উৎপন্ন পাপা-অকুশলধর্ম সম্পূর্ণরূপে নিরুদ্ধ হয়।” শ্রোত্র দ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে এবং মন দ্বারা ধর্ম জ্ঞাত হয়েও এইরূপ। “হে ব্রাহ্মণ, এভাবেই গুপ্তদ্বার হয়।”</p>
<p class="bodytext">“আশ্চর্য ভো কচ্চায়ন! অদ্ভুত ভো কচ্চায়ন! বাস্তবিক, যতটুকু গুপ্তদ্বার মাননীয় কচ্চায়ন কর্তৃক ঠিক ততটুকু পর্যন্ত ‘গুপ্তদ্বার’ ব্যাখ্যাত হলো।”</p>
<p class="bodytext">১২. অতি সুন্দর ভো কচ্চায়ন! অতি মনোহর, ভো কচ্চায়ন! যেমন ভো কচ্চায়ন, কেহ উল্টাকে সোজা করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্যবস্তু) দেখতে পায়; এরূপে মাননীয় কচ্চায়ন কর্তৃক বিবিধ পর্যায়ে ধর্ম প্রকাশিত হলো। ভো কচ্চায়ন, আমি ভগবানের শরণ গ্রহণ করছি, ধর্মের ও ভিক্ষুসংঘের শরণ গ্রহণ করছি। মাননীয় কচ্চায়ন, আজ হতে জীবনের শেষ পর্যন্ত (আমরণ) আমাকে শরণাগত উপাসকরূপে ধারণা করুন।” </p>
<p class="bodytext">“মাননীয় কচ্চায়ন, যেরূপ মক্করকটে অন্যান্য উপাসককুলে গমন করে থাকেন, সেরূপ লোহিচ্চ ব্রাহ্মণের গৃহেও আগমণ করবেন। তথাকার স্ত্রী ও পুরুষ সকলে মাননীয় কচ্চায়নকে অভিবাদন করবে, প্রত্যুত্থান করবে (আসনত্যাগ পূর্বক তারা সম্মান প্রদর্শন করবে), জল ও আসন দান করবে, চিত্ত প্রসন্ন করবে। ওই সকল কর্ম দীর্ঘকাল তাদের সুখবিধান ও হিতসাধন করবে।”</p>
<p class="centered">নবম সূত্র সমাপ্ত।</p>
<h3 class="subhead">১০. বেরহচ্চানি সূত্র</h3>
<p class="bodytext">১৩৩.১. আমি এরূপ শুনেছি। এক সময় আয়ুষ্মান উদায়ি কামন্ডায় অবস্থান করছিলেন তোদেয় ব্রাহ্মণের আম্রবনে। তখন বেরহচ্চানি গোত্রীয় ব্রাহ্মণীর অন্তেবাসী (শিষ্য) মাণবক যেখানে আয়ুষ্মান উদায়ি ছিলেন সেখানে উপস্থিত হয়ে আয়ুষ্মান উদায়ির সাথে প্রীতি সম্ভাষণ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট সেই মাণবককে আয়ুষ্মান উদায়ি ধর্ম কথায় সন্দর্শিত<span class="ftnRef">[122]</span>, সমাদাপিত<span class="ftnRef">[123]</span>, সমুত্তেজিত<span class="ftnRef">[124]</span>, সম্প্রহর্ষিত<span class="ftnRef">[125]</span> করলেন। অতঃপর সেই মাণবক আয়ুষ্মান উদায়ি দ্বারা ধর্ম কথায় সন্দর্শিত, সমাদাপিত, সমুত্তেজিত ও সম্প্রহর্ষিত হয়ে আসন হতে উঠে যেখানে বেরহচ্চানি গোত্রীয় ব্রাহ্মণী ছিলেন সেখানে উপস্থিত হয়ে বেরহচ্চানি গোত্রীয় ব্রাহ্মণীকে বললেন, “দেবী, জানুন (অবগত হোন), শ্রমণ উদায়ি আদিকল্যাণ, মধ্যকল্যাণ, অন্তকল্যাণ<span class="ftnRef">[126]</span>, অর্থ ও ব্যঞ্জনযুক্ত<span class="ftnRef">[127]</span> ধর্মদেশনা করেন এবং সর্বতোভাবে পরিপূর্ণ পরিশুদ্ধ (মার্গ) ব্রহ্মচর্য প্রকাশ করেন।”</p>
<p class="bodytext">২. “হে মাণবক, যদি তাই হয়, তুমি আমার বচনে (কথায়) শ্রমণ উদায়িকে আগামীকাল আমার অন্ন গ্রহণের জন্য নিমন্ত্রণ কর।” “হ্যাঁ দেবী” বলে সেই মাণবক বেরহচ্চানিগোত্রীয় ব্রাহ্মণীকে প্রত্যুত্তর দিয়ে যেখানে আয়ুষ্মান উদায়ি ছিলেন, সেখানে উপস্থিত হয়ে আয়ুষ্মান উদায়িকে বললেন, মাননীয় উদায়ি, আগামীকালের জন্য আমাদের আচার্যপত্নী বেরহচ্চানি গোত্রীয় ব্রাহ্মণীর নিমন্ত্রণ গ্রহণ করুন।” আয়ুষ্মান উদায়ি মৌনভাবে সম্মত হলেন।</p>
<p class="bodytext">৩. অতঃপর আয়ুষ্মান উদায়ি সেই রাত্রির অবসানে পূর্বাহ্ন সময়ে অন্তর্বাস পরিধান করে পাত্রচীবর গ্রহণ করে যেখানে বেরহচ্চানিগোত্রীয় ব্রাহ্মণীর গৃহ সেখানে উপস্থিত হয়ে প্রজ্ঞাপ্ত আসনে উপবেশন করলেন। তখন বেরহচ্চানিগোত্রীয় ব্রাহ্মণী আয়ুষ্মান উদায়িকে উত্তম খাদ্য-ভোজ্য দ্বারা সহস্তে সন্তর্পিত করলেন, সন্তুষ্ট করলেন। ভোজনের পর আয়ুষ্মান উদায়ি পাত্র হতে হস্ত উত্তোলন করলে বেরহচ্চানিগোত্রীয় ব্রাহ্মণী পাদুকা পরিধান করে (পায়ে দিয়ে), উচ্চ আসনে বসে, মস্তক অবগুণ্ঠিত করে (ঘোমটা দিয়ে) আয়ুষ্মান উদায়িকে বললেন, “শ্রমণ, ধর্ম ভাষণ করুন।” “ভগিনী, সময় হলে করব” বলে আসন হতে উঠে প্রস্থান করলেন।</p>
<p class="bodytext">৪. দ্বিতীয়বারও সেই মাণবক আয়ুষ্মান উদায়ির নিকট উপস্থিত হয়ে আয়ুষ্মান উদায়ির সাথে প্রীতিসম্ভাষণ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট সেই মাণবককে আয়ুষ্মান উদায়ি ধর্ম কথায় সন্দর্শিত, সমাদাপিত, সমুত্তেজিত ও সম্প্রহর্ষিত করলেন। দ্বিতীয়বারও সেই মাণবক আয়ুষ্মান উদায়ি কর্তৃক ধর্মকথায় সন্দর্শিত, সমাদাপিত, সমুত্তেজিত ও সম্প্রহর্ষিত হয়ে আসন হতে উঠে যেখানে বেরহচ্চানিগোত্রীয় ব্রাহ্মণী ছিলেন সেখানে উপস্থিত হয়ে বেরহচ্চানিগোত্রীয় ব্রাহ্মণীকে বললেন, “দেবী, জানুন, শ্রমণ উদায়ি আদিকল্যাণ, মধ্যকল্যাণ, অন্তকল্যাণ, অর্থ ও ব্যঞ্জনযুক্ত ধর্মদেশনা করেন এবং সর্বতোভাবে পরিপূর্ণ পরিশুদ্ধ (মার্গ) ব্রহ্মচর্য প্রকাশ করেন।”</p>
<p class="bodytext">৫. “হে মাণবক, তুমি তো এরূপে শ্রমণ উদায়ির গুণ ভাষণ করছ, অথচ ‘শ্রমণ, ধর্ম ভাষণ করুন।’ এরূপ উক্ত হলে শ্রমণ উদায়ি ‘ভগিনী, সময় হলে ভাষণ করব।’ বলে আসন হতে উঠে চলে গেলেন।” “কিন্তু, হে দেবী, আপনি তো পাদুকা পরিধান করে, উচ্চ আসনে বসে, মস্তক আবৃত করে বলেছেন, ‘শ্রমণ, ধর্ম ভাষণ করুন।’ ধর্মগারবী ভদন্ত নিশ্চয়ই ধর্মের প্রতি গৌরব প্রদর্শন করবেন।” “হে মাণবক, যদি তাই হয়, তুমি আমার বচনে (কথায়) শ্রমণ উদায়িকে আগামীকাল আমার অন্ন গ্রহণের জন্য নিমন্ত্রণ কর।” “হ্যাঁ দেবী” বলে সেই মাণবক বেরহচ্চানিগোত্রীয় ব্রাহ্মণীকে প্রত্যুত্তর দিয়ে যেখানে আয়ুষ্মান উদায়ি ছিলেন, সেখানে উপস্থিত হয়ে আয়ুষ্মান উদায়িকে বললেন, মাননীয় উদায়ি, আগামীকালের জন্য আমাদের আচার্যপত্নী বেরহচ্চানি গোত্রীয় ব্রাহ্মণীর নিমন্ত্রণ গ্রহণ করুন।” আয়ুষ্মান উদায়ি মৌনভাবে সম্মত হলেন।</p>
<p class="bodytext">৬. অতঃপর আয়ুষ্মান উদায়ি সেই রাত্রির অবসানে পূর্বাহ্ন সময়ে অন্তর্বাস পরিধান করে পাত্র-চীবর গ্রহণ করে যেখানে বেরহচ্চানিগোত্রীয় ব্রাহ্মণীর গৃহ সেখানে উপস্থিত হয়ে প্রজ্ঞাপ্ত আসনে উপবেশন করলেন। তখন বেরহচ্চানিগোত্রীয় ব্রাহ্মণী আয়ুষ্মান উদায়িকে উত্তম খাদ্য-ভোজ্য দ্বারা সহস্তে সন্তর্পিত করলেন, সন্তুষ্ট করলেন। ভোজনের পর আয়ুষ্মান উদায়ি পাত্র হতে হস্ত উত্তোলন করলে বেরহচ্চানিগোত্রীয় ব্রাহ্মণী পাদুকা হতে অবতরণ করে (পাদুকা খুলে) নিচু আসনে বসে মস্তক অনাবৃত করে আয়ুষ্মান উদায়িকে বললেন, “ভন্তে, কিসের বিদ্যমানে অর্হৎগণ সুখ-দুঃখ প্রজ্ঞাপন (নির্দেশ) করেন? কিসের অবিদ্যমানে অর্হৎগণ সুখ-দুঃখ প্রজ্ঞাপন করেন না?”</p>
<p class="bodytext">৭. “হে ভগিনী, চক্ষু বিদ্যমানে অর্হৎগণ সুখ-দুঃখ প্রজ্ঞাপন করেন। চক্ষু অবিদ্যমানে অর্হৎগণ সুখ-দুঃখ প্রজ্ঞাপন করেন না। শ্রোত্র বিদ্যমানে অর্হৎগণ সুখ-দুঃখ প্রজ্ঞাপন করেন। শ্রোত্র অবিদ্যমানে অর্হৎগণ সুখ-দুঃখ প্রজ্ঞাপন করেন না। ঘ্রাণ বিদ্যমানে অর্হৎগণ সুখ-দুঃখ প্রজ্ঞাপন করেন। ঘ্রাণ অবিদ্যমানে অর্হৎগণ সুখ-দুঃখ প্রজ্ঞাপন করেন না। জিহ্বা বিদ্যমানে অর্হৎগণ সুখ-দুঃখ প্রজ্ঞাপন করেন। জিহ্বা অবিদ্যমানে অর্হৎগণ সুখ-দুঃখ প্রজ্ঞাপন করেন না। কায় বিদ্যমানে অর্হৎগণ সুখ-দুঃখ প্রজ্ঞাপন করেন। কায় অবিদ্যমানে অর্হৎগণ সুখ-দুঃখ প্রজ্ঞাপন করেন না। মন বিদ্যমানে অর্হৎগণ সুখ-দুঃখ প্রজ্ঞাপন করেন। মন অবিদ্যমানে অর্হৎগণ সুখ-দুঃখ প্রজ্ঞাপন করেন না।”</p>
<p class="bodytext">৮. এরূপ উক্ত হলে বেরহচ্চানিগোত্রীয় ব্রাহ্মণী আয়ুষ্মান উদায়িকে বললেন, “ভন্তে, অতিসন্দুর! ভন্তে, অতি মনোহর! যেমন ভন্তে, কেহ উল্টাকে সোজা করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈল-প্রদীপ ধারণ করে যাতে চক্ষুষ্মান ব্যক্তি রূপ (দৃশ্যবস্তু) দেখতে পায়; এরূপে আর্য উদায়ি কর্তৃক বিবিধ পর্যায়ে ধর্ম প্রকাশিত হলো। আর্য উদায়ি, আমি ভগবানের শরণ গ্রহণ করছি, ধর্মের ও ভিক্ষুসংঘের শরণ গ্রহণ করছি। আর্য উদায়ি, আজ হতে জীবনের শেষ পর্যন্ত (আমরণ) আমাকে শরণাগতা উপাসিকারূপে ধারণা করুন।”</p>
<p class="centered">দশম সূত্র সমাপ্ত।</p>
<p class="centered">ত্রয়োদশতম গৃহপতি বর্গ সমাপ্ত।</p>
<p class="bodytext">স্মারক গাথা :</p>
<p class="gatha">বৈশালী, বৃজি, নালন্দা, ভারদ্বাজ, সোণ আর ঘোষিত;</p>
<p class="gatha">হালিদ্দিক, নকুলপিতা, লোহিচ্চ, বেরহচ্চানি মিলে বর্গ উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৪. দেবদহ বর্গ</h2>
<h3 class="subhead">১. দেবদহ সূত্র</h3>
<p class="bodytext">১৩৪.১. আমি এরূপ শুনেছি। এক সময় ভগবান শাক্যদের মধ্যে অবস্থান করছিলেন, দেবদহ নামক শাক্যদের নিগমে। তথায় ভগবান সমবেত ভিক্ষুগণকে আহ্বান করে বললেন, “হে ভিক্ষুগণ, ‘ছয় স্পর্শায়তনে সকল ভিক্ষুর অপ্রমাদ<span class="ftnRef">[128]</span> কর্তব্য’ এরূপ আমি বলি না। হে ভিক্ষুগণ, আমি ইহাও বলি না, ‘ছয় স্পর্শায়তনে সকল ভিক্ষুর অপ্রমাদ কর্তব্য নয়’।”</p>
<p class="bodytext">২. হে ভিক্ষুগণ, যে ভিক্ষুগণ অর্হৎ<span class="ftnRef">[129]</span>, ক্ষীণাসব<span class="ftnRef">[130]</span>, উদ্&zwnj;যাপিত ব্রহ্মচর্য, কৃত করণীয়, অপনোদিত-ভার<span class="ftnRef">[131]</span>, পরিক্ষীণ ভব-সংযোজন এবং সম্যক জ্ঞান দ্বারা বিমুক্ত, সেই ভিক্ষুগণের ছয় স্পর্শায়তনে অপ্রমাদ কর্তব্য নয় (অকর্তব্য) বলে বলি। তার কারণ কী? কৃত তাদের অপ্রমাদ, তারা প্রমত্ত হতে অক্ষম।”</p>
<p class="bodytext">৩. “হে ভিক্ষুগণ, যে ভিক্ষুগণ এখনো শৈক্ষ্য (শিশিক্ষু)<span class="ftnRef">[132]</span>, যারা এখনো অপূর্ণ, যাদের মানসিক শক্তি এখনো পূর্ণতা প্রাপ্ত হয়নি এবং যারা অনুত্তর যোগক্ষেম নির্বাণ আকাঙ্ক্ষা করে সাধনা-নিরত, সেই ভিক্ষুগণের ছয় স্পর্শায়তনে অপ্রমাদ কর্তব্য বলে বলি। তার কারণ কী? হে ভিক্ষুগণ, মনোরম, অমনোরম চক্ষু-বিজ্ঞেয় রূপ আছে, যদিও চিত্ত তাতে পুনঃপুন স্পৃষ্ট হয় তথাপি চিত্ত অভিভূত করে স্থিত হয় না। চিত্ত অনভিভূত হেতু সক্রিয় (কর্মক্ষম) বীর্য আরব্ধ (গৃহীত) হয়, অবিস্মৃত স্মৃতি উপস্থিত হয়, অচঞ্চল কায় শান্ত হয়, সমাহিত চিত্ত একাগ্র হয়। হে ভিক্ষুগণ, এরূপ অপ্রমাদফল দৃশ্যমান ভিক্ষুগণের ছয় স্পর্শায়তনে অপ্রমাদ করণীয় বলে বলি।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কে ও এইরূপ।</p>
<p class="centered">প্রথম সূত্র সমাপ্ত।</p>
<h3 class="subhead">২. ক্ষণ সূত্র</h3>
<p class="bodytext">১৩৫.১. “হে ভিক্ষুগণ, তোমাদের লাভ। ভিক্ষুগণ, তোমাদের সুলব্ধ। ভিক্ষুগণ, ব্রহ্মচর্য আচরণের সুক্ষণ তোমাদের প্রতিলব্ধ। ভিক্ষুগণ, ‘নিরয়’ নামক ছয়-স্পর্শায়তন আমাকর্তৃক দৃষ্ট। তথায় চক্ষু দ্বারা যা কিছু রূপ দেখে অনিষ্ট রূপই দেখে, ইষ্টরূপ নয় (দেখে না)। অকান্ত রূপই (অবাঞ্ছিত) দেখে, কান্ত রূপ নয়। অমনোরম রূপ দেখে, মনোরম রূপ নয়।” শ্রোত্র দ্বারা, ঘ্রাণ (নাসিকা) দ্বারা, জিহ্বা দ্বারা, কায় দ্বারা ও মন দ্বারা সম্পর্কেও এইরূপ।</p>
<p class="bodytext">২. “হে ভিক্ষুগণ, তোমাদের লাভ। ভিক্ষুগণ, তোমাদের সুলব্ধ। ভিক্ষুগণ, ব্রহ্মচর্য আচরণের সুক্ষণ তোমাদের প্রতিলব্ধ। ভিক্ষুগণ, ‘স্বর্গ’ নামক ছয় স্পর্শায়তন আমাকর্তৃক দৃষ্ট। তথায় চক্ষু দ্বারা যা কিছু রূপ দেখে ইষ্ট রূপই দেখে, অনিষ্ট রূপ নয়, কান্ত রূপই দেখে, অকান্ত রূপ নয়। মনোরম রূপই দেখে, অমনোরম রূপ নয়।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, তোমাদের লাভ। ভিক্ষুগণ, তোমাদের সুলব্ধ (সৌভাগ্য)।ভিক্ষুগণ, ব্রহ্মচর্য আচরণের সুক্ষণ তোমাদের প্রতিলব্ধ।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. প্রথম রূপারাম সূত্র</h3>
<p class="bodytext">১৩৬.১. “হে ভিক্ষুগণ, দেবমনুষ্যগণ রূপারাম, রূপরত, রূপানন্দময়। ভিক্ষুগণ, দেবমনুষ্যগণ পরিবর্তনশীল, বিরাগধর্মী, নিরোধধর্মী রূপে দুঃখে অবস্থান করে<span class="ftnRef">[133]</span>।ভিক্ষুগণ, দেবমনুষ্যগণ, শব্দারাম, শব্দরত, শব্দানন্দময়। ভিক্ষুগণ দেবমনুষ্যগণ পরিবর্তনশীল, বিরাগধর্মী, নিরোধধর্মী শব্দে দুঃখে অবস্থান করে। ভিক্ষুগণ, দেবমনুষ্যগণ গন্ধারাম, গন্ধরত, গন্ধানন্দময়। ভিক্ষুগণ, দেবমনুষ্যগণ পরিবর্তনশীল, বিরাগধর্মী, নিরোধধর্মী গন্ধে দুঃখে অবস্থান করে। ভিক্ষুগণ, দেবমনুষ্যগণ রসারাম, রসরত, রসানন্দময়। ভিক্ষুগণ, দেবমনুষ্যগণ পরিবর্তনশীল, বিরাগধর্মী, নিরোধধর্মী রসে দুঃখে অবস্থান করে। ভিক্ষুগণ, দেবমনুষ্যগণ স্পর্শারাম, স্পর্শরত, স্পর্শানন্দময়। ভিক্ষুগণ, দেবমনুষ্যগণ পরিবর্তনশীল, বিরাগধর্মী, নিরোধধর্মী স্পর্শে দুঃখে অবস্থান করে। ভিক্ষুগণ, দেবমনুষ্যগণ ধর্মারাম, ধর্মরত, ধর্মানন্দময়। ভিক্ষুগণ, দেবমনুষ্যগণ পরিবর্তনশীল, বিরাগধর্মী, নিরোধধর্মী ধর্মে<span class="ftnRef">[134]</span> দুঃখে অবস্থান করে।”</p>
<p class="bodytext">২. “হে ভিক্ষুগণ, তথাগত, অর্হৎ, সম্যকসম্বুদ্ধ রূপসমূহের উদয়, বিলয়, আস্বাদ, উপদ্রব (দোষ) ও নিঃসরণকে (মুক্তি) যথাযথভাবে বিদিত হয়ে রূপারাম, রূপরত, রূপানন্দময় হন না। ভিক্ষুগণ, তথাগত পরিবর্তনশীল, বিরাগধর্মী, নিরোধধর্মী রূপে সুখে অবস্থান করেন<span class="ftnRef">[135]</span>।” শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="bodytext">ভগবান এরূপ বললেন, ইহা বলে অতঃপর সুগত শাস্তা এরূপ বললেন : </p>
<p class="gatha">৩. “রূপ, শব্দ, রস, গন্ধ, স্পর্শ ও ধর্ম মাত্র;</p>
<p class="gatha">ইষ্ট, কান্ত ও মনোজ্ঞ, ইহা উক্ত হয় সর্বত্র।</p>
<p class="gatha">সদেবলোকের নিকট এগুলো সুখ বলে স্বীকৃত, </p>
<p class="gatha">যখনি এরা হয় নিরুদ্ধ, তখনি দুঃখরূপে হয় প্রমাণিত।</p>
<p class="gatha">আর্যগণ কর্তৃক দৃষ্ট সুখ, সৎকায়ের<span class="ftnRef">[136]</span> বিনাশন, </p>
<p class="gatha">বিপরীত হয় ইহা সর্বলোকের হতে দর্শন।</p>
<p class="gatha">যাহা অপরে সুখ কহে, আর্যগণ কহে তাহা দুঃখ;</p>
<p class="gatha">যাহা অপরে দুঃখ কহে, আর্যগণ জ্ঞাত তাহা সুখ।</p>
<p class="gatha">দেখ ধর্ম দুর্বোধ্য, হতবুদ্ধি হন এথা অজ্ঞানীগণ;</p>
<p class="gatha">আবৃতদের হয় তম, অন্ধকারে হয় না দর্শন।</p>
<p class="gatha">জ্ঞানীর নিকট হয় প্রকাশিত, আলোকে হয় দর্শন;</p>
<p class="gatha">বুঝে না নিকটে থেকেও, যদি মার্গধর্মে অবিশারদ হন।</p>
<p class="gatha">ভবরাগে পরাজিত, ভবরাগের অনুসারী যিনি;</p>
<p class="gatha">মাররাজ্যে প্রবিষ্ট যিনি, ধর্ম সঠিকরূপে না বুঝেন তিনি।</p>
<p class="gatha">সম্বুদ্ধ পদের কে উপযুক্ত, অন্যত্র হতে আর্যগণ;</p>
<p class="gatha">ধর্মপদ সম্যক উপলব্ধি করে, পরিনির্বাপিত হন আসবমুক্তগণ।</p>
<p class="centered">তৃতীয় সূত্র সমাপ্ত।</p>
<h3 class="subhead">৪. দ্বিতীয় রূপারাম সূত্র</h3>
<p class="bodytext">১৩৭. এই সূত্রটি প্রথম রূপারাম সূত্র সদৃশ। শুধু পার্থক্য হলো এই সূত্রে গাথা নেই।</p>
<h3 class="subhead">৫. প্রথম ‘তোমাদের নয়’ সূত্র</h3>
<p class="bodytext">১৩৮.১. “হে ভিক্ষুগণ, যা তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। হে ভিক্ষুগণ, কি তোমাদের নয়?”</p>
<p class="bodytext">“হে ভিক্ষুগণ, ‘চক্ষু’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘শ্রোত্র’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘ঘ্রাণ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘জিহ্বা’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘কায়’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। ‘মন’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে।”</p>
<p class="bodytext">২. “হে ভিক্ষুগণ, মনে কর, কোনো ব্যক্তি এই জেতবনস্থতৃণকাষ্ঠ শাখা-পল্লবকে হরণ করে বা দগ্ধ করে বা যা ইচ্ছা তা করে, তাহলে কি তোমাদের এরূপ মনে হবে, ‘সেই ব্যক্তি আমাদেরকে হরণ করেছে বা দগ্ধ করছে বা যা ইচ্ছা তা করছে’?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“তার কারণ কী?”</p>
<p class="bodytext">“যেহেতু ভন্তে, তা আমাদের আত্ম বা আত্মসম্বন্ধীয় নয়।”</p>
<p class="bodytext">৩. “হে ভিক্ষুগণ, তদ্রূপভাবে ‘চক্ষু’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে।” শ্রোত্র, ঘ্রাণ, জিহ্বা, কায় ও মন সম্পর্কে ও এইরূপ।</p>
<p class="centered">পঞ্চম সূত্র সমাপ্ত।</p>
<h3 class="subhead">৬. দ্বিতীয় ‘তোমাদের নয়’ সূত্র</h3>
<p class="bodytext">১৩৯.১. “হে ভিক্ষুগণ, যা তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। হে ভিক্ষুগণ, কি তোমাদের নয়? হে ভিক্ষুগণ, ‘রূপ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে। “শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, মনে কর, কোনো ব্যক্তি এই জেতবনস্থতৃণকাষ্ঠ-শাখা-পল্লবকে হরণ করে বা দগ্ধ করে বা যা ইচ্ছা তা করে, তাহলে কি তোমাদের এরূপ মনে হবে, ‘সেই ব্যক্তি আমাদেরকে হরণ করেছে বা দগ্ধ করছে বা যা ইচ্ছা তা করছে’?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“তার কারণ কী?”</p>
<p class="bodytext">“যেহেতু ভন্তে, তা আমাদের আত্ম বা আত্মসম্বন্ধীয় নয়।”</p>
<p class="bodytext">৩. “তদ্রূপভাবে হে ভিক্ষুগণ, ‘রূপ’ তোমাদের নয়, তা পরিত্যাগ কর। তা পরিত্যক্ত হলে তোমাদের হিত-সুখের কারণ হবে।” শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. আধ্যাত্মিক অনিত্য হেতু সূত্র</h3>
<p class="bodytext">১৪০.১. “হে ভিক্ষুগণ, চক্ষু অনিত্য। যে হেতু যে প্রত্যয়ে চক্ষুর উৎপত্তি হয়, তাও (সেই হেতু-প্রত্যয়ও) অনিত্য। হে ভিক্ষুগণ, অনিত্যসম্ভূত (অনিত্য হেতু-প্রত্যয়ে উৎপন্ন) চক্ষু কিরূপে নিত্য হবে! হে ভিক্ষুগণ, শ্রোত্র অনিত্য। যে হেতু যে প্রত্যয়ে শ্রোত্রের উৎপত্তি হয়, তাও অনিত্য। হে ভিক্ষুগণ, অনিত্যসম্ভূত শ্রোত্র কিরূপে নিত্য হবে! হে ভিক্ষুগণ, ঘ্রাণ অনিত্য। যে হেতুতে যে প্রত্যয়ে ঘ্রাণের উৎপত্তি হয়, তা ও অনিত্য। হে ভিক্ষুগণ, অনিত্যসম্ভূত ঘ্রাণ কিরূপে নিত্য হবে! হে ভিক্ষুগণ, জিহ্বা অনিত্য। যে হেতুতে যে প্রত্যয়ে জিহ্বার উৎপত্তি হয়, তা ও অনিত্য। হে ভিক্ষুগণ, অনিত্যসম্ভূত জিহ্বা কিরূপে নিত্য হবে! হে ভিক্ষুগণ, কায় (দেহ) অনিত্য। যে হেতুতে যে প্রত্যয়ে কায়ের উৎপত্তি হয়, তাও অনিত্য। হে ভিক্ষুগণ, অনিত্যসম্ভূত কায় কিরূপে নিত্য হবে! হে ভিক্ষুগণ, মন অনিত্য। যে হেতুতে যে প্রত্যয়ে মনের উৎপত্তি হয়, তাও অনিত্য। হে ভিক্ষুগণ, অনিত্যসম্ভূত মন কিরূপে নিত্য হবে!”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. আধ্যাত্মিক দুঃখ হেতু সূত্র</h3>
<p class="bodytext">১৪১.১. “হে ভিক্ষুগণ, চক্ষু দুঃখ। যে হেতুতে যে প্রত্যয়ে চক্ষুর উৎপত্তি হয়, তাও দুঃখ। হে ভিক্ষুগণ, দুঃখসম্ভূত (দুঃখ হতে উৎপন্ন) চক্ষু কিরূপে সুখ হবে! শ্রোত্র, ঘ্রাণ, জিহ্বা, কায়, মন সম্পর্কেও এইরূপ।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. আধ্যাত্মিক অনাত্ম হেতু সূত্র</h3>
<p class="bodytext">১৪২.১. “হে ভিক্ষুগণ, চক্ষু অনাত্ম। যে হেতুতে যে প্রত্যয়ে চক্ষুর উৎপত্তি হয়, তাও অনাত্ম। হে ভিক্ষুগণ, অনাত্মসম্ভূত চক্ষু কিরূপে আত্মা হবে!” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">নবম সূত্র সমাপ্ত।</p>
<h3 class="subhead">১০. বাহ্যিক অনিত্য হেতু সূত্র</h3>
<p class="bodytext">১৪৩.১. “হে ভিক্ষুগণ, রূপ অনিত্য। যে হেতুতে যে প্রত্যয়ে রূপের উৎপত্তি হয়, তাও অনিত্য। হে ভিক্ষুগণ, অনিত্যসম্ভূত রূপ কিভাবে নিত্য হবে!” শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">দশম সূত্র সমাপ্ত।</p>
<h3 class="subhead">১১. বাহ্যিক দুঃখ হেতু সূত্র</h3>
<p class="bodytext">১৪৪.১. “হে ভিক্ষুগণ, রূপ দুঃখ। যে হেতুতে যে প্রত্যয়ে রূপের উৎপত্তি হয়, তাও দুঃখ। হে ভিক্ষুগণ, দুঃখসম্ভূত রূপ কিভাবে সুখ হবে! শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">একাদশতম সূত্র সমাপ্ত।</p>
<h3 class="subhead">১২. বাহ্যিক অনাত্ম হেতু সূত্র</h3>
<p class="bodytext">১৪৫.১. “হে ভিক্ষুগণ, রূপ অনাত্ম। যে হেতুতে যে প্রত্যয়ে রূপের উৎপত্তি হয় তা ও অনাত্ম। হে ভিক্ষুগণ, অনাত্মসম্ভূত রূপ কিভাবে আত্মা হবে!” শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ (অনাসক্ত) প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদ প্রাপ্ত হন, জিহ্বায় নির্বেদ প্রাপ্ত হন, কায়ে নির্বেদপ্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ (রাগমুক্ত) হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের সঞ্চার হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসব ক্ষয়ের জন্য) আর অন্য কর্তব্য নাই।”</p>
<p class="centered">দ্বাদশতম সূত্র সমাপ্ত।</p>
<p class="centered">চতুর্দশতম দেবদহ বর্গ সমাপ্ত।</p>
<p class="bodytext">স্মারক গাথা :</p>
<p class="gatha">দেবদহ, ক্ষণ, রূপ আর ‘তোমাদের নয়’ দ্বিবিধ উক্ত;</p>
<p class="gatha">ত্রিবিধ হেতু উক্ত, আধ্যাত্মিক আর বাহ্যিক সহ বর্গ উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৫. নতুন-পুরাতন বর্গ</h2>
<h3 class="subhead">১. কর্মনিরোধ সূত্র</h3>
<p class="bodytext">১৪৬.১. “হে ভিক্ষুগণ, তোমাদেরকে নতুন-পুরাতন কর্মসমূহ, কর্মনিরোধ ও কর্ম নিরোধের উপায় সম্পর্কে দেশনা করব। তা শ্রবণ কর, উত্তমরূপে মনোনিবেশ কর; আমি ভাষণ করছি।”</p>
<p class="bodytext">২. “হে ভিক্ষুগণ, পুরাতন কর্ম কী কী? হে ভিক্ষুগণ, চক্ষু<span class="ftnRef">[137]</span> পুরাতন কর্ম যা অভিসংস্কৃত, সঙ্কল্পিত, বেদনীয়, দর্শনীয়।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ। “হে ভিক্ষুগণ, ইহাকে বলা হয় পুরাতন কর্ম।”</p>
<p class="bodytext">৩. “হে ভিক্ষুগণ, নতুন কর্ম কী? হে ভিক্ষুগণ, বর্তমানে কায়-বাক্য-মনের দ্বারা যে কর্ম করা হয়, তাকে নতুন কর্ম বলা হয়।”</p>
<p class="bodytext">৪. “হে ভিক্ষুগণ, কর্ম নিরোধ কী? হে ভিক্ষুগণ, কায়কর্ম, বাক্যকর্ম ও মনকর্মের নিরোধে যে বিমুক্তি সাক্ষাৎ হয়, তাকে কর্মনিরোধ বলা হয়।”</p>
<p class="bodytext">৫. “হে ভিক্ষুগণ, কর্ম নিরোধের উপায় কী? এই আর্য অষ্টাঙ্গিক মার্গই কর্ম নিরোধের উপায়। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক ব্যায়াম (প্রচেষ্টা), সম্যক স্মৃতি ও সম্যক সমাধি।</p>
<p class="bodytext">হে ভিক্ষুগণ, ইহাকেই বলা হয় কর্ম নিরোধের উপায়।”</p>
<p class="bodytext">৬. “হে ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য, তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয্যাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না, তোমাদের প্রতি ইহাই আমাদের অনুশাসন।”</p>
<p class="centered">প্রথম সূত্র সমাপ্ত।</p>
<h3 class="subhead">২. অনিত্য নির্বাণানুকূল সূত্র</h3>
<p class="bodytext">১৪৭.১. “হে ভিক্ষুগণ, তোমাদেরকে নির্বাণ অনুকূল প্রতিপদা (উপায়) সম্পর্কে দেশনা করব। তা শ্রবণ কর। উত্তমরূপে মনোনিবেশ কর; আমি ভাষণ করছি। হে ভিক্ষুগণ, নির্বাণানুকূল প্রতিপদা কী?”</p>
<p class="bodytext">২. “হে ভিক্ষুগণ, এখানে (এই বুদ্ধশাসনে) ভিক্ষু ‘চক্ষু অনিত্য’ ইহা দর্শন করে, ‘রূপ অনিত্য’ ইহা দর্শন করে, ‘চক্ষু-বিজ্ঞান অনিত্য’ ইহা দর্শন করে, ‘চক্ষু-সংস্পর্শ অনিত্য’ ইহা দর্শন করে, ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য’ ইহা দর্শন করে।” শ্রোত্র, ঘ্রাণ, জিহ্বা, কায় ও মন সম্পর্কে ও এইরূপ।” হে ভিক্ষুগণ, ইহাই নির্বাণানুকূল প্রতিপদা।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. দুঃখ নির্বাণানুকূল সূত্র</h3>
<p class="bodytext">১৪৮.১. “হে ভিক্ষুগণ, তোমাদেরকে নির্বাণানুকূল প্রতিপদা সম্পর্কে দেশনা করব, তা শ্রবণ কর, উত্তমরূপে মনোনিবেশ কর; আমি ভাষণ করছি। হে ভিক্ষুগণ, নির্বাণানুকূল প্রতিপদা কী?”</p>
<p class="bodytext">২. “হে ভিক্ষুগণ, এখানে ভিক্ষু ‘চক্ষু দুঃখ’ ইহা দর্শন করে, ‘রূপ দুঃখ’ ইহা দর্শন করে, ‘চক্ষু-বিজ্ঞান দুঃখ’ ইহা দর্শন করে, ‘চক্ষু-সংস্পর্শ দুঃখ’ ইহা দর্শন করে, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ ইহা দর্শন করে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, ইহাই নির্বাণানুকূল প্রতিপদা (উপায়)।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. অনাত্ম নির্বাণানুকূল সূত্র</h3>
<p class="bodytext">১৪৯.১. “হে ভিক্ষুগণ, তোমাদেরকে নির্বাণানুকূল প্রতিপদা সম্পর্কে দেশনা করব, তা শ্রবণ কর, উত্তমরূপে মনোনিবেশ কর; আমি ভাষণ করছি। হে ভিক্ষুগণ, নির্বাণানুকূল প্রতিপদা কী?”</p>
<p class="bodytext">২. “হে ভিক্ষুগণ, এখানে ভিক্ষু ‘চক্ষু অনাত্ম’ ইহা দর্শন করে, ‘রূপ অনাত্ম’ ইহা দর্শন করে, ‘চক্ষু-বিজ্ঞান অনাত্ম’ ইহা দর্শন করে, ‘চক্ষু-সংস্পর্শ অনাত্ম’ ইহা দর্শন করে, ‘চক্ষু সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম’ ইহা দর্শন করে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, ইহাই নির্বাণানুকূল প্রতিপদা।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. নির্বাণানুকূল প্রতিপদা সূত্র</h3>
<p class="bodytext">১৫০.১. “হে ভিক্ষুগণ, তোমাদেরকে নির্বাণানুকূল প্রতিপদা সম্পর্কে দেশনা করব, তা শ্রবণ কর, উত্তমরূপে মনোনিবেশ কর; আমি ভাষণ করছি। হে ভিক্ষুগণ, নির্বাণানুকূল প্রতিপদা কী?”</p>
<p class="bodytext">২. “হে ভিক্ষুগণ, তোমরা ইহা কী মনে কর, চক্ষু নিত্য নাকি অনিত্য?”</p>
<p class="bodytext">“অনিত্য ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ বলে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৩. রূপ, চক্ষু-বিজ্ঞান, চক্ষু-সংস্পর্শ, চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; শ্রোত্র, শব্দ, শ্রোত্র-বিজ্ঞান, শ্রোত্র-সংস্পর্শ, শ্রোত্র-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; ঘ্রাণ, গন্ধ, ঘ্রাণ-বিজ্ঞান, ঘ্রাণ-সংস্পর্শ, ঘ্রাণ-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; জিহ্বা, রস, জিহ্বা-বিজ্ঞান, জিহ্বা-সংস্পর্শ, জিহ্বা-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; কায়, স্প্রষ্টব্য, কায়-বিজ্ঞান, কায়-সংস্পর্শ, কায়-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা; এবং মন, ধর্ম, মনোবিজ্ঞান, মনো-সংস্পর্শ, মনো-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা সম্বন্ধেও এইরূপ।</p>
<p class="bodytext">৪. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতে ও নির্বেদ প্রাপ্ত হন, কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসবক্ষয়ের নিমিত্ত) আর অপর কর্তব্য নাই।”</p>
<p class="bodytext">৫. হে ভিক্ষুগণ, ইহাই নির্বাণানুকূল প্রতিপদা।</p>
<p class="centered">পঞ্চম সূত্র সমাপ্ত।</p>
<h3 class="subhead">৬. অন্তেবাসী সূত্র</h3>
<p class="bodytext">১৫১.১. “হে ভিক্ষুগণ, এই অন্তেবাসীহীন আচার্যহীন ব্রহ্মচর্য আচরিত হয়। ভিক্ষুগণ, সঅন্তেবাসী, সআচার্য ভিক্ষু দুঃখে অশান্তিতে অবস্থান করে। ভিক্ষুগণ, অন্তেবাসীহীন আচার্যহীন ভিক্ষু সুখে-শান্তিতে অবস্থান করে। সঅন্তেবাসী সআচার্য ভিক্ষু কিরূপে দুঃখে অশান্তিতে অবস্থান করে?”</p>
<p class="bodytext">২. “হে ভিক্ষুগণ, এখানে ভিক্ষু চক্ষু দ্বারা রূপ দেখে পাপ অকুশলধর্ম সংযোজনীয় সংকল্পসমূহ উৎপন্ন করে। সেগুলো তার অন্তরে বাস করে, পাপ অকুশলধর্মসমূহ তার ভিতরে বাস করে। সে কারণে সঅন্তেবাসী কথিত হয়। সেগুলো তাকে বেষ্টন করে, সেই পাপ অকুশলধর্মসমূহ তাকে পরিবেষ্টন করে। সে কারণে সআচার্য কথিত হয়।” শ্রোত্র দ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম জ্ঞাত হয়ে ভিক্ষু পাপ অকুশলধর্ম সংযোজনীয় সংকল্প উৎপন্ন করে। সেগুলো তার অন্তরে বাস করে, পাপ অকুশলধর্মসমূহ তার ভিতরে বাস করে। সে কারণে সঅন্তেবাসী কথিত হয়। সেগুলো তাকে বেষ্টন করে, সেই পাপ অকুশলধর্মসমূহ তাকে পরিবেষ্টন করে। সে কারণে সআচার্য কথিত হয়। হে ভিক্ষুগণ, এভাবেই সঅন্তেবাসী সআচার্য ভিক্ষু দুঃখে অশান্তিতে অবস্থান করে।”</p>
<p class="bodytext">৩. “হে ভিক্ষুগণ, কিভাবে অন্তেবাসীহীন আচার্যহীন ভিক্ষু সুখে-শান্তিতে অবস্থান করে? হে ভিক্ষুগণ, এখানে ভিক্ষু চক্ষু দ্বারা রূপ দেখে পাপ অকুশলধর্ম সংযোজনীয় সংকল্পসমূহ উৎপন্ন করেন না। সেগুলো তার অন্তরে বাস করে না, পাপ অকুশলধর্মসমূহ তার ভিতরে বাস করে না। সে কারণে অন্তেবাসীহীন কথিত হয়। সেগুলো তাকে বেষ্টন করে না, সেই পাপ অকুশলধর্মসমূহ তাকে পরিবেষ্টন করে না। সে কারণে আচার্যহীন কথিত হয়।” শ্রোত্র দ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম জ্ঞাত হয়েও এইরূপ। “হে ভিক্ষুগণ, এভাবেই অন্তেবাসীহীন আচার্যহীন ভিক্ষু সুখে-শান্তিতে অবস্থান করে।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. ‘ব্রহ্মচর্যের উদ্দেশ্য কী’ সূত্র</h3>
<p class="bodytext">১৫২.১. “হে ভিক্ষুগণ, যদি অন্যতীর্থিয় পরিব্রাজকগণ তোমাদেরকে এরূপ প্রশ্ন (জিজ্ঞেস) করে, ‘বন্ধুগণ, কী উদ্দেশ্যে শ্রমণ<span class="ftnRef">[138]</span> গৌতমের<span class="ftnRef">[139]</span> অধীনে (তোমাদের) ব্রহ্মচর্য আচরিত হয়?’ হে ভিক্ষুগণ, এরূপ জিজ্ঞাসিত হয়ে তোমরা অন্যতীর্থিয় পরিব্রাজকগণকে এরূপ উত্তর প্রদান করবে, ‘বন্ধুগণ, দুঃখ সম্পর্কে পরিজ্ঞান লাভের জন্যই ভগবানের অধীনে আমাদের ব্রহ্মচর্য আচরিত হয়।’</p>
<p class="bodytext">২. “হে ভিক্ষুগণ, যদি অন্যতীর্থিয় পরিব্রাজকগণ কর্তৃক তোমরা এরূপ জিজ্ঞাসিত হও, ‘আবুসো (বন্ধুগণ)’ যেই দুঃখ পরিজ্ঞাত হবার জন্য শ্রমণ গৌতমের অধীনে (আপনাদের) ব্রহ্মচর্য আচরিত হয়, সেই দুঃখ কী কী?’ হে ভিক্ষুগণ, এরূপে জিজ্ঞাসিত হয়ে তোমরা সেই অন্যতীর্থিয় পরিব্রাজকগণকে এভাবে উত্তর প্রদান করবে, ‘আবুসো (বন্ধুগণ), চক্ষু দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। রূপ দুঃখ, ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-বিজ্ঞান দুঃখ, ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-সংস্পর্শ দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনা দুঃখ; ইহা পরিজ্ঞাত হবার জন্য ভগবানের অধীনে আমাদের ব্রহ্মচর্য আচরিত হয়’।” শ্রোত্রাদি, ঘ্রাণাদি, জিহ্বাদি, কায়াদি ও মনাদি সম্বন্ধেও এইরূপ।</p>
<p class="bodytext">“হে ভিক্ষুগণ, এরূপ জিজ্ঞাসিত হয়ে তোমরা সেই অন্যতীর্থিয় পরিব্রাজকগণকে এভাবে উত্তর প্রদান করবে।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. আছে কি পর্যায় সূত্র</h3>
<p class="bodytext">১৫৩.১. “হে ভিক্ষুগণ, এমন পর্যায় আছে কি, যে পর্যায় অনুসরণ করে ভিক্ষু শ্রদ্ধা<span class="ftnRef">[140]</span> (এ স্থলেঅন্ধ বিশ্বাস) রুচি<span class="ftnRef">[141]</span> (ঝোঁক), জনশ্রুতি<span class="ftnRef">[142]</span>, অবস্থা পরিবিতর্ক<span class="ftnRef">[143]</span> ও মিথ্যাদৃষ্টিমূলক ধর্মে তিতিক্ষা<span class="ftnRef">[144]</span> হতে পৃথক হয়ে এভাবে অর্হত্ত্ব ঘোষণা করেন, ‘জন্মবীজ ক্ষীণ (ক্ষয়) হয়েছে, ব্রহ্মচর্যব্রত উদ্&zwnj;যাপিত ও করণীয় কর্তব্য সমাপ্ত হয়েছে, এ জীবনে (আসবক্ষয়ের জন্য আমার) আর অপর কর্তব্য নাই?’ “ভন্তে, ধর্ম ভগবৎমূলক, ভগবৎপ্রবণ, ভগবৎশরণ। এ ভাষিতের অর্থ ভগবানেরই প্রতিভাত হোক (অর্থাৎ ভগবানই ভাষণ করুন)। ভগবানের মুখে শুনে ভিক্ষুরা ধারণ করবেন।” “তাহলে হে ভিক্ষুগণ, শ্রবণ কর, উত্তমরূপে মনোনিবেশ কর; আমি ভাষণ করছি”। “হ্যাঁ ভন্তে, ” বলে সেই ভিক্ষুগণ ভগবানকে প্রত্যুত্তরে সম্মতি জানালেন। ভগবান বললেন :</p>
<p class="bodytext">২. “হে ভিক্ষুগণ, এমন পর্যায় আছে যে পর্যায় অনুসরণ করে ভিক্ষু শ্রদ্ধা (এ স্থলেঅন্ধ বিশ্বাস), রুচি (ঝোঁক), জনশ্রুতি, অবস্থা পরিবিতর্ক ও মিথ্যাদৃষ্টিমূলক ধর্মে তিতিক্ষা হতে পৃথক হয়ে এভাবে অর্হত্ত্ব ঘোষণা করেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত ও করণীয় কর্তব্য সমাপ্ত হয়েছে, এ জীবনে (আসবক্ষয়ের জন্য) আর অপর কর্তব্য নাই।’ হে ভিক্ষুগণ, সেই পর্যায় কি, যে পর্যায় অনুসরণ করে ভিক্ষু শ্রদ্ধা (অন্ধবিশ্বাস), রুচি (ঝোঁক), জনশ্রুতি, অবস্থা পরিবিতর্ক ও মিথ্যাদৃষ্টিমূলক ধর্মে তিতিক্ষা হতে পৃথক হয়ে এভাবে অর্হত্ত্ব ঘোষণা করে, ‘জন্মবীজ ক্ষয় হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কর্তব্য কৃত হয়েছে, এ জীবনে (আসবক্ষয়ের জন্য) অপর কর্তব্য নাই’?”</p>
<p class="bodytext">৩. “হে ভিক্ষুগণ, এখানে ভিক্ষু চক্ষু দ্বারা রূপ দেখে অন্তরে রাগ-দ্বেষ-মোহ থাকলে, ‘আমার ভিতর রাগ-দ্বেষ-মোহ আছে’ বলে প্রকৃষ্টরূপে জানেন, অন্তরে রাগ-দ্বেষ-মোহ না থাকলে ‘আমার ভিতর রাগ-দ্বেষ-মোহ নেই’ বলে প্রকৃষ্টরূপে জানেন। হে ভিক্ষুগণ, ভিক্ষু যে চক্ষু দ্বারা রূপ দেখে অন্তরে (ভিতরে) রাগ-দ্বেষ-মোহ থাকলে ‘আমার ভিতর রাগ-দ্বেষ-মোহ আছে’ বলে প্রকৃষ্টরূপে জানেন, ভিতরে রাগ-দ্বেষ-মোহ না থাকলে ‘আমার ভিতর রাগ-দ্বেষ-মোহ নেই’ বলে প্রকৃষ্টরূপে জানেন, হে ভিক্ষুগণ, এই ধর্ম কি বিশ্বাস দ্বারা বা রুচি দ্বারা বা জনশ্রুতি দ্বারা বা অবস্থা পরিবিতর্ক দ্বারা বা মিথ্যাদৃষ্টিমূলক ধর্মে তিতিক্ষা দ্বারা জ্ঞাতব্য?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“হে ভিক্ষুগণ, এই ধর্মসমূহ প্রজ্ঞাদ্বারা দর্শন করে জ্ঞাতব্য নয় কি?”</p>
<p class="bodytext">“হ্যাঁ, ভন্তে।”</p>
<p class="bodytext">৪. “হে ভিক্ষুগণ, ইহাই পর্যায় যে পর্যায় অনুসরণ করে ভিক্ষু শ্রদ্ধা (অন্ধবিশ্বাস), রুচি (ঝোঁক), জনশ্রুতি, অবস্থা পরিবিতর্ক ও মিথ্যাদৃষ্টিমূলক ধর্মে তিতিক্ষা হতে পৃথক হয়ে এভাবে অর্হত্ত্ব ঘোষণা করে, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কৃত হয়েছে, এ জীবনে (আসবক্ষয়ের জন্য) আর অপর কর্তব্য নাই।’” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="centered">অষ্টম সূত্র সমাপ্ত।</p>
<h3 class="subhead">৯. ইন্দ্রিয়সম্পন্ন সূত্র</h3>
<p class="bodytext">১৫৪.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, ‘ইন্দ্রিয়সম্পন্ন, ইন্দ্রিয়সম্পন্ন’ বলে কথিত হয়। ভন্তে, কী প্রকারে ইন্দ্রিয়সম্পন্ন হয়?”</p>
<p class="bodytext">২. “যদি ভিক্ষু চক্ষু-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি চক্ষু-ইন্দ্রিয়ের প্রতি নির্লিপ্ত (নির্বেদ প্রাপ্ত) হন। যদি ভিক্ষু শ্রোত্র-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি শ্রোত্র-ইন্দ্রিয়ের প্রতি নির্লিপ্ত হন। যদি ভিক্ষু ঘ্রাণ-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি ঘ্রাণ-ইন্দ্রিয়ের প্রতি নির্লিপ্ত হন। যদি ভিক্ষু জিহ্বা-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি জিহ্বা-ইন্দ্রিয়ের প্রতি নির্লিপ্ত হন। যদি ভিক্ষু কায়-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি কায়-ইন্দ্রিয়ে নির্লিপ্ত হন, যদি ভিক্ষু মনো-ইন্দ্রিয়ে উদয়-ব্যয়ানুদর্শী হয়ে অবস্থান করেন, তিনি মন ইন্দ্রিয়ের প্রতি নির্লিপ্ত হন। নির্লিপ্ত হলে বিরাগ হন, বিরাগ হতে বিমুক্ত হন, বিমুক্ত হলে বিমুক্ত হয়েছি বলে জ্ঞান উৎপন্ন হয় এবং তিনি প্রকৃষ্টরূপে জানেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত ও করণীয় কর্তব্য কৃত হয়েছে। এ জীবনে (আসবক্ষয়ের জন্য) আর অন্য কর্তব্য নাই।’ হে ভিক্ষু, এভাবেই ইন্দ্রিয়সম্পন্ন হয়।”</p>
<p class="centered">নবম সূত্র সমাপ্ত।</p>
<h3 class="subhead">১০. ধর্মকথিক-প্রশ্ন সূত্র</h3>
<p class="bodytext">১৫৫.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, ‘ধর্মকথিক, ধর্মকথিক’ বলে কথিত হয়। ভন্তে, কী প্রকারে ধর্মকথিক হয়?”</p>
<p class="bodytext">২. “যদি ভিক্ষু চক্ষুর নির্বেদের জন্য, বিরাগের জন্য, নিরোধের জন্য ধর্মদেশনা করেন, তাহলে তিনি যথার্থই ধর্মকথিক ভিক্ষু বলে কথিত হন। যদি ভিক্ষু চক্ষুর নির্বেদের জন্য, বিরাগের জন্য, নিরোধের জন্য প্রতিপন্ন হন<span class="ftnRef">[145]</span>, তাহলে তিনি যথার্থই ধর্মানুধর্ম প্রতিপন্ন ভিক্ষু বলে কথিত হন। যদি ভিক্ষু চক্ষুর নির্বেদ হেতু, বিরাগ হেতু, নিরোধ হেতু, উপাদানহীন বিমুক্ত হন, তাহলে তিনি যথার্থই ‘প্রত্যক্ষজীবনে (দৃষ্টধর্মে) নির্বাণ প্রাপ্ত ভিক্ষু’ বলে কথিত হন।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="centered">দশম সূত্র সমাপ্ত।</p>
<p class="centered">নতুন পুরাতন বর্গ পঞ্চদশতম সমাপ্ত।</p>
<p class="bodytext">স্মারক গাথা :</p>
<p class="gatha">কর্ম, চারি সপ্রায়, অন্তেবাসী, কী উদ্দেশ্যে হলো যুক্ত;</p>
<p class="gatha">আছে কি পর্যায়, ইন্দ্রিয় আর কথিক মিলে বর্গ হলো উক্ত।</p>
<p class="bodytext">স্মারক গাথা :</p>
<p class="gatha">যোগক্ষেমী, লোক, গৃহপতি আর দেবদহ;</p>
<p class="gatha">নতুন পুরাতন সহ পঞ্চাশ, এভাবে তৃতীয় বর্গ উক্ত হলো।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৬. নন্দিক্ষয় বর্গ</h2>
<h3 class="subhead">১. অধ্যাত্ম নন্দিক্ষয় সূত্র</h3>
<p class="bodytext">১৫৬.১. “হে ভিক্ষুগণ, ভিক্ষু অনিত্য চক্ষুকে অনিত্যরূপে দর্শন করেন, তার সেই দর্শনই হয় সম্যক দৃষ্টি। সম্যকরূপে দর্শন হেতু নির্বেদ (নির্লিপ্ত) প্রাপ্ত হন। নন্দিক্ষয়ে রাগক্ষয় হয়; রাগক্ষয়ে নন্দি ক্ষয় হয়। নন্দিরাগ ক্ষয়ে চিত্ত সুবিমুক্ত<span class="ftnRef">[146]</span> বলে কথিত হয়।”</p>
<p class="bodytext">২. “ভিক্ষু অনিত্য শ্রোত্রকে, অনিত্য ঘ্রাণকে, অনিত্য জিহ্বাকে, অনিত্য কায়কে ও অনিত্য মনকে অনিত্যরূপে দর্শন করেন, তার সেই দর্শনই হয় সম্যক দৃষ্টি। সম্যকরূপে দর্শন হেতু নির্বেদ প্রাপ্ত হন। নন্দিক্ষয়ে রাগ ক্ষয় হয়; রাগক্ষয়ে নন্দিক্ষয় হয়। নন্দিরাগ ক্ষয়ে চিত্ত সুবিমুক্ত বলে কথিত হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. বাহ্যিক নন্দিক্ষয় সূত্র</h3>
<p class="bodytext">১৫৭.১. “হে ভিক্ষুগণ, ভিক্ষু অনিত্য রূপকে অনিত্যভাবে দর্শন করেন, তার সেই দর্শনই হয় সম্যক দৃষ্টি। সম্যকরূপে দর্শন হেতু নির্বেদ প্রাপ্ত হন। নন্দিক্ষয়ে রাগ ক্ষয় হয়; রাগক্ষয়ে নন্দিক্ষয় হয়। নন্দিরাগ ক্ষয়ে চিত্ত সুবিমুক্ত বলে কথিত হয়।”</p>
<p class="bodytext">২.“ভিক্ষু অনিত্য শব্দকে, অনিত্য গন্ধকে, অনিত্য রসকে, অনিত্য স্প্রষ্টব্যকে ও অনিত্য ধর্মকে অনিত্যরূপে দর্শন করেন, তার সেই দর্শনই হয় সম্যক দৃষ্টি। সম্যকরূপে দর্শন হেতু নির্বেদ প্রাপ্ত হন। নন্দিক্ষয়ে রাগ ক্ষয় হয়; রাগক্ষয়ে নন্দিক্ষয় হয়। নন্দিরাগ ক্ষয়ে চিত্ত সুবিমুক্ত বলে কথিত হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. অধ্যাত্ম-অনিত্য নন্দিক্ষয় সূত্র</h3>
<p class="bodytext">১৫৮.১. “হে ভিক্ষুগণ, চক্ষুতে জ্ঞানপূর্বক মনোনিবেশ কর এবং চক্ষুর অনিত্যতাকে যথাযথভাবে সম্যক জ্ঞানে দর্শন কর। হে ভিক্ষুগণ, চক্ষুতে জ্ঞানপূর্বক মনোনিবেশরত ও চক্ষুর অনিত্যতাকে যথাযথভাবে সম্যক জ্ঞানে দর্শনরত ভিক্ষু চক্ষুতে নির্বেদ প্রাপ্ত হন। নন্দিক্ষয়ে রাগক্ষয় হয়; রাগক্ষয়ে নন্দিক্ষয় হয়। নন্দিরাগ ক্ষয়ে চিত্ত সুবিমুক্ত বলে কথিত হয়।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="centered">তৃতীয় সূত্র সমাপ্ত।</p>
<h3 class="subhead">৪. বাহির-অনিত্য নন্দিক্ষয় সূত্র</h3>
<p class="bodytext">১৫৯.১. “হে ভিক্ষুগণ, রূপে জ্ঞানপূর্বক মনোনিবেশ কর এবং রূপের অনিত্যতাকে যথাযথভাবে সম্যক জ্ঞানে দর্শন কর। হে ভিক্ষুগণ, রূপে জ্ঞানপূর্বক মনোনিবেশরত ও রূপের অনিত্যতাকে যথাযথভাবে দর্শনরত ভিক্ষু রূপে নির্বেদ প্রাপ্ত হন। নন্দিক্ষয়ে রাগক্ষয় হয়; রাগক্ষয়ে নন্দিক্ষয় হয়। নন্দিরাগ ক্ষয়ে চিত্ত সুবিমুক্ত বলে কথিত হয়।”শব্দ, গন্ধ, রস, স্প্রষ্টব্য ও ধর্ম সম্পর্কেও এইরূপ।</p>
<p class="centered">চতুর্থ সূত্র সমাপ্ত।</p>
<h3 class="subhead">৫. জীবকাম্রবন সমাধি সূত্র</h3>
<p class="bodytext">১৬০.১. আমি এইরূপ শুনেছি, এক সময় ভগবান রাজগৃহের জীবকাম্রবনে অবস্থান করছিলেন। তথায় ভগবান ভিক্ষুগণকে আহ্বান করে বললেন, ‘হে ভিক্ষুগণ’, ‘হ্যাঁ ভদন্ত’ বলে সেই ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন, “হে ভিক্ষুগণ, সমাধি ভাবনা (অনুশীলন)কর।ভিক্ষুগণ, সমাহিত ভিক্ষুর যথাযথভাবে জ্ঞানদৃষ্টিতে (প্রজ্ঞায়) উপলব্ধি হয়। যথাযথভাবে জ্ঞানদৃষ্টিতে (প্রজ্ঞায়) কি উপলব্ধি হয়?”</p>
<p class="bodytext">২.‘চক্ষু অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘রূপ অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘চক্ষু-বিজ্ঞান অনিত্য’ ইহা যথাযথভাবে জ্ঞানদৃষ্টিতে উপলব্ধি হয়। ‘চক্ষু-সংস্পর্শ অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য’ ইহা যথাযথভাবে জ্ঞানদৃষ্টিতে উপলব্ধি হয়।’ শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="bodytext">৩. হে ভিক্ষুগণ, সমাধি ভাবনা কর। ভিক্ষুগণ, সমাহিত ভিক্ষুর যথাযথভাবে জ্ঞানদৃষ্টিতে (প্রজ্ঞায়) উপলব্ধি হয়।</p>
<p class="centered">পঞ্চম সূত্র সমাপ্ত।</p>
<h3 class="subhead">৬. জীবকাম্রবন নির্জনতা সূত্র</h3>
<p class="bodytext">১৬১.১. আমি এরূপ শুনেছি। এক সময় ভগবান রাজগৃহের জীবকাম্রবনে অবস্থান করছিলেন। তথায় ভগবান ভিক্ষুগণকে আহ্বান করে বললেন, ‘হে ভিক্ষুগণ,’ ‘হ্যাঁ ভদন্ত’ বলে সেই ভিক্ষুগণ প্রত্যুত্তরে তাদের সম্মতি জানালেন। ভগবান বললেন, “হে ভিক্ষুগণ, নির্জনে সাধনায় আত্মনিয়োগ কর। ভিক্ষুগণ, নির্জনে সাধনায় আত্মনিয়োগকারী ভিক্ষুর যথাযথভাবে জ্ঞানদৃষ্টিতে (প্রজ্ঞায়) উপলব্ধি হয়। যথাযথভাবে জ্ঞানদৃষ্টিতে কি উপলব্ধি হয়?”</p>
<p class="bodytext">২. ‘চক্ষু অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘রূপ অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘চক্ষু-বিজ্ঞান অনিত্য’ ইহা যথাযথভাবে জ্ঞানদৃষ্টিতে উপলব্ধি হয়। ‘চক্ষু-সংস্পর্শ অনিত্য’ ইহা যথাযথভাবে জ্ঞানদৃষ্টিতে উপলব্ধি হয়, ‘চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য’ ইহা যথাযথভাবে জ্ঞানদৃষ্টিতে উপলব্ধি হয়।’ শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="bodytext">৩. “হে ভিক্ষুগণ, নির্জনে সাধনায় আত্মনিয়োগ কর। নির্জনে সাধনায় আত্মনিয়োগকারী ভিক্ষুর যথাযথভাবে জ্ঞানদৃষ্টিতে (প্রজ্ঞায়) উপলব্ধি হয়।”</p>
<p class="centered">যষ্ঠ সূত্র সমাপ্ত।</p>
<h3 class="subhead">৭. কোট্ঠিক-অনিত্য সূত্র</h3>
<p class="bodytext">১৬২.১. অতঃপর আয়ুষ্মান মহাকোট্ঠিক যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মহাকোট্ঠিক ভগবানকে বললেন, “ভন্তে, আমার পক্ষে উত্তম (মঙ্গল) হবে ভগবান আমাকে সংক্ষিপ্তভাবে ধর্মদেশনা করুন, যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে (নির্বাণগত চিত্তে) অবস্থান করতে পারি।”</p>
<p class="bodytext">২. “হে কোট্ঠিক, যা অনিত্য; তাতে তোমার ছন্দ (কামনা) পরিত্যাগ করা উচিত। কোট্ঠিক, অনিত্য কী কী, যাতে তোমার ছন্দ পরিত্যাগ করা উচিত?”</p>
<p class="bodytext">৩. “হে কোট্ঠিক, চক্ষু অনিত্য, তাতে তোমার ছন্দ পরিত্যাগ করা উচিত। রূপ অনিত্য, তাতে তোমার ছন্দ পরিত্যাগ করা উচিত। চক্ষু-বিজ্ঞান অনিত্য, তাতে তোমার ছন্দ পরিত্যাগ করা উচিত। চক্ষু-সংস্পর্শ অনিত্য, তাতে তোমার ছন্দ পরিত্যাগ করা উচিত। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য; তাতেও তোমার ছন্দ পরিত্যাগ করা উচিত।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">“হে কোট্ঠিক, যা অনিত্য, তাতে তোমার ছন্দ পরিত্যাগ করা উচিত।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. কোট্ঠিক-দুঃখ সূত্র</h3>
<p class="bodytext">১৬৩.১. অতঃপর আয়ুষ্মান মহাকোট্ঠিক যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মহাকোট্ঠিক ভগবানকে বললেন, “ভন্তে, আমার পক্ষে উত্তম (মঙ্গল) হবে, ভগবান আমাকে সংক্ষিপ্তভাবে ধর্মদেশনা করুন, যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে (নির্বাণগত চিত্তে) অবস্থান করতে পারি।”</p>
<p class="bodytext">২. “হে কোট্ঠিক, যা দুঃখ, তাতে তোমার ছন্দ পরিত্যাগ করা উচিত। হে কোট্ঠিক, দুঃখ কী কী, যাতে তোমার ছন্দ পরিত্যাগ করা উচিত?”</p>
<p class="bodytext">৩. “হে কোট্ঠিক, চক্ষু দুঃখ, তাতে তোমার ছন্দ পরিত্যাগ করা উচিত। রূপ দুঃখ, তাতে তোমার ছন্দ পরিত্যাগ করা উচিত। চক্ষু-বিজ্ঞান দুঃখ, তাতে তোমার ছন্দ পরিত্যাগ করা উচিত। চক্ষু-সংস্পর্শ দুঃখ, তাতে তোমার ছন্দ পরিত্যাগ করা উচিত। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও দুঃখ, তাতেও তোমার ছন্দ পরিত্যাগ করা উচিত।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">“হে কোট্ঠিক, যা দুঃখ, তাতে তোমার ছন্দ পরিত্যাগ করা উচিত।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. কোট্ঠিক-অনাত্ম সূত্র</h3>
<p class="bodytext">১৬৪.১. অতঃপর আয়ুষ্মান মহাকোট্ঠিক যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মহাকোট্ঠিক ভগবানকে বললেন, “ভন্তে, আমার পক্ষে উত্তম (মঙ্গল) হবে, ভগবান আমাকে সংক্ষিপ্তভাবে ধর্মদেশনা করুন; যাতে আমি ভগবানের ধর্ম শ্রবণ করে একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে (নির্বাণগত চিত্তে) অবস্থান করতে পারি।”</p>
<p class="bodytext">২. হে কোট্ঠিক, যা অনাত্ম, তাতে তোমার ছন্দ পরিত্যাগ করা উচিত। হে কোট্ঠিক, অনাত্ম কী কী, যাতে তোমার ছন্দ পরিত্যাগ করা উচিত?”</p>
<p class="bodytext">৩. হে কোট্ঠিক, চক্ষু অনাত্ম, তাতে তোমার ছন্দ পরিত্যাগ করা উচিত। রূপ অনাত্ম, তাতে তোমার ছন্দ (কামনা) পরিত্যাগ করা উচিত। চক্ষু-বিজ্ঞান অনাত্ম, তাতে তোমার ছন্দ পরিত্যাগ করা উচিত। চক্ষু-সংস্পর্শ অনাত্ম, তাতে তোমার ছন্দ পরিত্যাগ করা উচিত। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনাত্ম, তাতে তোমার ছন্দ পরিত্যাগ করা উচিত”। শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">“হে কোট্ঠিক, যা অনাত্ম, তাতে তোমার ছন্দ পরিত্যাগ করা উচিত।”</p>
<p class="centered">নবম সূত্র সমাপ্ত।</p>
<h3 class="subhead">১০. মিথ্যাদৃষ্টি পরিত্যাগ সূত্র</h3>
<p class="bodytext">১৬৫.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, কিভাবে জ্ঞাত হলে, কিভাবে দর্শন করলে মিথ্যাদৃষ্টি পরিত্যাগ হয়?”</p>
<p class="bodytext">২. “হে ভিক্ষু, চক্ষুকে অনিত্যরূপে জ্ঞাত হলে ও দর্শন করলে মিথ্যাদৃষ্টি পরিত্যাগ হয়। রূপকে অনিত্যরূপে জ্ঞাত হলে ও দর্শন করলে মিথ্যাদৃষ্টি পরিত্যাগ হয়। চক্ষু-বিজ্ঞানকে অনিত্যরূপে জ্ঞাত হলে ও দর্শন করলে মিথ্যাদৃষ্টি পরিত্যাগ হয়। চক্ষু সংস্পর্শকে অনিত্যরূপে জ্ঞাত হলে ও দর্শন করলে মিথ্যাদৃষ্টি পরিত্যাগ হয়। চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাকেও অনিত্যরূপে দর্শন করলে ও জ্ঞাত হলে মিথ্যাদৃষ্টি পরিত্যাগ হয়।” শ্রোত্র, ঘ্রাণ, জিহ্বা, কায় ও মন সম্পর্কে ও এইরূপ।</p>
<p class="bodytext">“হে ভিক্ষু, এরূপে জ্ঞাত হলে ও দর্শন করলে মিথ্যাদৃষ্টি পরিত্যাগ হয়।”</p>
<p class="centered">দশম সূত্র সমাপ্ত।</p>
<h3 class="subhead">১১. সৎকায়দৃষ্টি পরিত্যাগ সূত্র</h3>
<p class="bodytext">১৬৬.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, কিভাবে জ্ঞাত হলে, কিভাবে দর্শন করলে সৎকায়দৃষ্টি পরিত্যাগ হয়?”</p>
<p class="bodytext">২. “হে ভিক্ষু, চক্ষুকে দুঃখরূপে জ্ঞাত হলে ও দর্শন করলে সৎকায়দৃষ্টি পরিত্যাগ হয়। রূপকে দুঃখরূপে জ্ঞাত হলে ও দর্শন করলে সৎকায়দৃষ্টি পরিত্যাগ হয়। চক্ষু-বিজ্ঞানকে দুঃখরূপে জ্ঞাত হলে ও দর্শন করলে সৎকায়দৃষ্টি পরিত্যাগ হয়। চক্ষু-সংস্পর্শকে দুঃখরূপে জ্ঞাত হলে ও দর্শন করলে সৎকায়দৃষ্টি পরিত্যাগ হয়। চক্ষু-সংস্পর্শ হেতু উৎপন্ন সুখ বা দুঃখ বা অদুঃখ-অসুখ-বেদনাকে দুঃখরূপে জ্ঞাত হলে ও দর্শন করলে সৎকায়দৃষ্টি পরিত্যাগ হয়।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">“হে ভিক্ষু, এভাবে জ্ঞাত হলে ও দর্শন করলে সৎকায়দৃষ্টি প্রহীন হয়।”</p>
<p class="centered">একাদশতম সূত্র সমাপ্ত।</p>
<h3 class="subhead">১২. আত্মানুদৃষ্টি পরিত্যাগ সূত্র</h3>
<p class="bodytext">১৬৭.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, কিভাবে জ্ঞাত হলে ও দর্শন করলে আত্মানুদৃষ্টি পরিত্যাগ হয়?”</p>
<p class="bodytext">২. “হে ভিক্ষু, চক্ষুকে অনাত্মরূপে জ্ঞাত হলে ও দর্শন করলে আত্মানুদৃষ্টি পরিত্যাগ হয়। রূপকে অনাত্মরূপে জ্ঞাত হলে ও দর্শন করলে আত্মানুদৃষ্টি পরিত্যাগ হয়। চক্ষু-বিজ্ঞানকে অনাত্মরূপে জ্ঞাত হলে ও দর্শন করলে আত্মানুদৃষ্টি পরিত্যাগ হয়। চক্ষু-সংস্পর্শকে অনাত্মরূপে জ্ঞাত হলে ও দর্শন করলে আত্মানুদৃষ্টি পরিত্যাগ হয়। চক্ষু-সংস্পর্শ হেতু উৎপন্ন সুখ বা দুঃখ বা অসুখ-অদুঃখ-বেদনাকে অনাত্মরূপে জ্ঞাত হলে ও দর্শন করলে আত্মানুদৃষ্টি পরিত্যাগ হয়।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="centered">দ্বাদশতম সূত্র সমাপ্ত।</p>
<p class="centered">ষোড়শতম নন্দিক্ষয় বর্গ সমাপ্ত।</p>
<p class="bodytext">স্মারক গাথা :</p>
<p class="gatha">চারি প্রকার নন্দিক্ষয় আর জীবকাম্রবনে দুই সূত্র, </p>
<p class="gatha">কোট্ঠিকে তিন উক্ত, মিথ্যা, সৎকায় ও আত্মানুদৃষ্টি হলো উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৭. ষাট সারাংশ বর্গ</h2>
<h3 class="subhead">১. অধ্যাত্ম-অনিত্য ছন্দাদি সূত্র</h3>
<p class="bodytext">১৬৮-১৭০. “হে ভিক্ষুগণ, যা অনিত্য, তাতে তোমাদের, ছন্দ, রাগ, ছন্দরাগ পরিত্যাগ করা উচিত। ভিক্ষুগণ, অনিত্য কী কী? হে ভিক্ষুগণ, চক্ষু অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। শ্রোত্র অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। ঘ্রাণ অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। জিহ্বা অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। কায় অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। মন অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত। হে ভিক্ষুগণ, যা অনিত্য, তাতে তোমাদের ছন্দ, রাগ, ছন্দরাগ পরিত্যাগ করা উচিত।”</p>
<h3 class="subhead">২. অধ্যাত্ম-দুঃখ ছন্দাদি সূত্র</h3>
<p class="bodytext">১৭১-১৭৩. “হে ভিক্ষুগণ, যা দুঃখ, তাতে তোমাদের ছন্দ, রাগ, ছন্দরাগ পরিত্যাগ করা উচিত। ভিক্ষুগণ, দুঃখ কী কী? হে ভিক্ষুগণ, চক্ষু দুঃখ, শ্রোত্র দুঃখ, ঘ্রাণ দুঃখ, জিহ্বা দুঃখ, কায় দুঃখ, মন দুঃখ; তাতে তোমাদের ছন্দ, রাগ, ছন্দরাগ পরিত্যাগ করা উচিত।”</p>
<h3 class="subhead">৩. অধ্যাত্ম-অনাত্ম ছন্দাদি সূত্র</h3>
<p class="bodytext">১৭৪-১৭৬. “হে ভিক্ষুগণ, যা অনাত্ম, তাতে তোমাদের ছন্দ, রাগ, ছন্দরাগ পরিত্যাগ করা উচিত। ভিক্ষুগণ, অনাত্ম কী কী? হে ভিক্ষুগণ, চক্ষু, শ্রোত্র, ঘ্রাণ, জিহ্বা, কায় ও মন অনাত্ম; তাতে তোমাদের ছন্দ, রাগ, ছন্দরাগ পরিত্যাগ করা উচিত।”</p>
<h3 class="subhead">৪. বাহির-অনিত্যাদি ছন্দাদি সূত্র</h3>
<p class="bodytext">১৭৭-১৮৫. “হে ভিক্ষুগণ, যা অনিত্য, দুঃখ ও অনাত্ম; তাতে তোমাদের ছন্দ, রাগ, ছন্দরাগ পরিত্যাগ করা উচিত। ভিক্ষুগণ, অনিত্য, দুঃখ ও অনাত্ম কী কী? হে ভিক্ষুগণ, রূপ, শব্দ, গন্ধ, রস, স্প্রষ্টব্য ও ধর্ম অনিত্য, দুঃখ ও অনাত্ম; তাতে তোমাদের ছন্দ, রাগ, ছন্দরাগ পরিত্যাগ করা উচিত।”</p>
<h3 class="subhead">৫. অধ্যাত্ম-অতীতাদি অনিত্যাদি সূত্র</h3>
<p class="bodytext">১৮৬-১৯৪. ১. “হে ভিক্ষুগণ, অতীত-অনাগত-বর্তমান চক্ষু অনিত্য, দুঃখ ও অনাত্ম। অতীত-অনাগত-বর্তমান শ্রোত্র অনিত্য, দুঃখ ও অনাত্ম। অতীত-অনাগত-বর্তমান ঘ্রাণ অনিত্য, দুঃখ ও অনাত্ম। অতীত-অনাগত-বর্তমান জিহ্বা অনিত্য, দুঃখ ও অনাত্ম। অতীত-অনাগত-বর্তমান কায় অনিত্য, দুঃখ ও অনাত্ম। অতীত-অনাগত-বর্তমান মন অনিত্য, দুঃখ ও অনাত্ম।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুতে নির্বেদ প্রাপ্ত হন, শ্রোত্রে নির্বেদ প্রাপ্ত হন, ঘ্রাণে নির্বেদপ্রাপ্ত হন, জিহ্বায় নির্বেদপ্রাপ্ত হন, কায়ে নির্বেদ প্রাপ্ত হন ও মনে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞানের উদয় হয় এবং তিনি প্রকৃষ্টরূপে জানতে পারেন, আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।”</p>
<h3 class="subhead">৬. বাহির-অতীতাদি অনিত্যাদি সূত্র</h3>
<p class="bodytext">১৯৫-২০৩. ১. “হে ভিক্ষুগণ, অতীত-অনাগত-বর্তমান রূপ, শব্দ, গন্ধ, রস, স্প্রষ্টব্য ও ধর্ম অনিত্য-দুঃখ-অনাত্ম।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">৭. অধ্যাত্ম অতীতাদি যা অনিত্য সূত্র</h3>
<p class="bodytext">২০৪-২০৬.১. “হে ভিক্ষুগণ, অতীত-অনাগত-বর্তমান চক্ষু, শ্রোত্র, ঘ্রাণ, জিহ্বা, কায় ও মন অনিত্য। যা অনিত্য তা দুঃখ, যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে বিষয়টি যথাযথভাবে সম্যক প্রজ্ঞায় দর্শন করা উচিত।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">৮. অধ্যাত্ম অতীতাদি যা দুঃখ সূত্র</h3>
<p class="bodytext">২০৭-২০৯. ১. “হে ভিক্ষুগণ, অতীত-অনাগত-বর্তমান চক্ষু, শ্রোত্র, ঘ্রাণ, জিহ্বা, কায় ও মন দুঃখ; যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে বিষয়টি যথাযথভাবে সম্যক প্রজ্ঞায় দর্শন করা উচিত।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">৯. অধ্যাত্ম-অতীতাদি যা অনাত্ম সূত্র</h3>
<p class="bodytext">২১০-২১২. ১. “হে ভিক্ষুগণ, অতীত-অনাগত-বর্তমান চক্ষু, শ্রোত্র, ঘ্রাণ, জিহ্বা, কায় ও মন অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’, এরূপে বিষয়টি যথাযথভাবে সম্যক প্রজ্ঞায় দর্শন করা উচিত।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">১০. বাহির-অতীতাদি যা অনিত্য সূত্র</h3>
<p class="bodytext">২১৩-২১৫. ১. “হে ভিক্ষুগণ, অতীত-অনাগত-বর্তমান রূপ, শব্দ, গন্ধ, রস, স্প্রষ্টব্য ও ধর্ম অনিত্য; যা অনিত্য তা দুঃখ; যা দুঃখ তা অনাত্ম, যা অনাত্ম ‘তা আমার নয়, তা আমি নই, তা আমার আত্মা নয়’ এরূপে বিষয়টি যথাযথভাবে সম্যক প্রজ্ঞায় দর্শন করা উচিত।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">১১. বাহির-অতীতাদি যা দুঃখ সূত্র</h3>
<p class="bodytext">২১৬-২১৮. ১. “হে ভিক্ষুগণ, অতীত-অনাগত-বর্তমান রূপ, শব্দ, গন্ধ, রস, স্প্রষ্টব্য ও ধর্ম দুঃখ; যা দুঃখ তা অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে বিষয়টি যথাযথভাবে সম্যক প্রজ্ঞায় দর্শন করা উচিত।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">১২. বাহির-অতীতাদি যা অনাত্ম সূত্র</h3>
<p class="bodytext">২১৯-২২১. ১. “হে ভিক্ষুগণ, অতীত-অনাগত-বর্তমান রূপ, শব্দ, গন্ধ, রস, স্প্রষ্টব্য ও ধর্ম অনাত্ম; যা অনাত্ম ‘তা আমার নয়, তা আমি নই, তা আমার আত্মা নয়’ এরূপে বিষয়টি যথাযথভাবে সম্যক প্রজ্ঞায় দর্শন করা উচিত।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">১৩. অধ্যাত্ম-আয়তন-অনিত্যাদি সূত্র</h3>
<p class="bodytext">২২২-২২৪. ১. “হে ভিক্ষুগণ, চক্ষু, শ্রোত্র, ঘ্রাণ, জিহ্বা, কায় ও মন অনিত্য-দুঃখ-অনাত্ম।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<h3 class="subhead">১৪. বাহির-আয়তন-অনিত্যাদি সূত্র</h3>
<p class="bodytext">২২৫-২২৭. ১. “হে ভিক্ষুগণ, রূপ, শব্দ, গন্ধ, রস, স্প্রষ্টব্য ও ধর্ম অনিত্য-দুঃখ-অনাত্ম”।</p>
<p class="bodytext">২. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদপ্রাপ্ত (নির্লিপ্ত) হন, শব্দে নির্বেদপ্রাপ্ত হন, গন্ধে নির্বেদপ্রাপ্ত হন, রসে নির্বেদ প্রাপ্ত হন, স্প্রষ্টব্যে নির্বেদ প্রাপ্ত হন ও ধর্মে নির্বেদ প্রাপ্ত হন। নির্বেদ প্রাপ্ত হয়ে বিরাগ হন, বিরাগ হতে বিমুক্ত হন, বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্যে) আর অন্য কর্তব্য নাই।’”</p>
<p class="centered">সপ্তদশতম ষাট সারাংশ বর্গ সমাপ্ত।</p>
<p class="bodytext">স্মারক গাথা :</p>
<p class="gatha">ছন্দে অষ্টাদশ হয়, অতীতে হয় নব দ্বিবিধ, </p>
<p class="gatha">যা অনিত্যে অষ্টাদশ উক্ত, অধ্যাত্ম-বাহিরে ত্রিবিধ;</p>
<p class="gatha">আদিত্য-বন্ধু বুদ্ধ কর্তৃক এভাবে ষাট সারাংশ হলো কথিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৮. সমুদ্র বর্গ</h2>
<h3 class="subhead">১. প্রথম সমুদ্র সূত্র</h3>
<p class="bodytext">২২৮. ১. “হে ভিক্ষুগণ, অশ্রুতবান পৃথগ্&zwnj;জন<span class="ftnRef">[147]</span> সমুদ্র, সমুদ্র বলে ভাষণ করে। আর্য-বিনয়ে ইহা সমুদ্র নয়। ভিক্ষুগণ, ইহা মহাজলরাশি, মহাজল প্লাবন। ভিক্ষুগণ, চক্ষু<span class="ftnRef">[148]</span> পুরুষের সমুদ্র; তার রূপময় বেগ। যিনি সেই রূপময় বেগে অবিচলিত থাকেন, তিনি সঊর্মি<span class="ftnRef">[149]</span> (তরঙ্গ), সআবর্ত<span class="ftnRef">[150]</span>, (ঘূর্ণিজল), হিংস্রপ্রাণী (হাঙ্গর, কুমীরাদি) ও রাক্ষস<span class="ftnRef">[151]</span> (অপদেবতা) পরিপূর্ণ চক্ষু-সমুদ্র পার হয়েছেন এবং উত্তীর্ণ, পারগত (অপরপারে উপনীত) স্থলেস্থিত ব্রাহ্মণ<span class="ftnRef">[152]</span> বলে কথিত হন।”</p>
<p class="bodytext">২. “ভিক্ষুগণ, শ্রোত্র (কর্ণ)<span class="ftnRef">[153]</span> মানুষের সমুদ্র; তার শব্দময় বেগ। যিনি সেই শব্দময় বেগে অবিচলিত থাকেন (বেগ সহ্য করেন), তিনি সঊর্মি, সআবর্ত, হিংস্র প্রাণী ও রাক্ষস পরিপূর্ণ শ্রোত্র-সমুদ্র পার হয়েছেন এবং উত্তীর্ণ, পারগত, স্থলেস্থিত ব্রাহ্মণ বলে কথিত হন।”</p>
<p class="bodytext">৩. “ভিক্ষুগণ, ঘ্রাণ (নাসিকা) পুরুষের সমুদ্র; তার গন্ধময় বেগ। যিনি সেই গন্ধময় বেগে অবিচলিত থাকেন, তিনি সঊর্মি, সআবর্ত, হিংস্রপ্রাণী ও রাক্ষস পরিপূর্ণ ঘ্রাণ-সমুদ্র পার হয়েছেন এবং উত্তীর্ণ, পারগত স্থলেস্থিত ব্রাহ্মণ বলে কথিত হন।”</p>
<p class="bodytext">৪. “ভিক্ষুগণ, জিহ্বা পুরুষের সমুদ্র; তার রসময় বেগ। যিনি সেই রসময় বেগে অবিচলিত থাকেন, তিনি সঊর্মি, সআবর্ত, হিংস্রপ্রাণী ও রাক্ষস পরিপূর্ণ জিহ্বা-সমুদ্র পার হয়েছেন এবং উত্তীর্ণ, পারগত স্থলেস্থিত ব্রাহ্মণ বলে কথিত হন।”</p>
<p class="bodytext">৫. “ভিক্ষুগণ, কায় (দেহ)পুরুষের সমুদ্র, তার স্প্রষ্টব্যময় বেগ। যিনি সেই স্প্রষ্টব্যময় বেগে অবিচলিত থাকেন, তিনি সঊর্মি, সআবর্ত, হিংস্রপ্রাণী ও রাক্ষস পরিপূর্ণ কায়-সমুদ্র পার হয়েছেন এবং উত্তীর্ণ, পারগত স্থলেস্থিত ব্রাহ্মণ বলে কথিত হন।”</p>
<p class="bodytext">৬. “ভিক্ষুগণ, মন পুরুষের সমুদ্র, তার মনোময় বেগ। যিনি সেই মনোময় বেগে অবিচলিত থাকেন, তিনি সঊর্মি, সআবর্ত, হিংস্রপ্রাণী ও রাক্ষস পরিপূর্ণ মন সমুদ্র পার হয়েছেন এবং উত্তীর্ণ, পারগত স্থলেস্থিত ব্রাহ্মণ বলে কথিত হন।” ভগবান এরূপ বললেন। এরূপ বলে সুগত শাস্তা অতঃপর এরূপ বললেন : </p>
<p class="gatha">“যিনি হিংস্রজন' ও রাক্ষসে পরিপূর্ণ</p>
<p class="gatha">সঊর্মি, সআবর্ত, সভয়, দুরতিক্রম্য পার হন এই সমুদ্র;</p>
<p class="gatha">তিনি কথিত হন উদ্&zwnj;যাপিত ব্রহ্মচর্য, পারগত, বেদজ্ঞ ও লোকান্তজ্ঞ।”</p>
<h3 class="subhead">২. দ্বিতীয় সমুদ্র সূত্র</h3>
<p class="bodytext">২২৯.১. “হে ভিক্ষুগণ, অশ্রুতবান পৃথগ্&zwnj;জন ‘সমুদ্র, সমুদ্র’ বলে ভাষণ করে। আর্যবিনয়ে ইহা সমুদ্র নয়। ভিক্ষুগণ, ইহা মহাজলরাশি, মহাজল প্লাবন।”</p>
<p class="bodytext">২. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। ভিক্ষুগণ, আর্যবিনয়ে ইহাকে বলা হয় সমুদ্র। এখানে এই দেব-নরলোক, মার ও ব্রহ্মলোক, বর্তমান শ্রমণ-ব্রাহ্মণকূল, দেবতা আর মানবগণ অধিকাংশই আত্যন্তিকভাবে জড়ানো তন্তুর মতো গ্রন্থিল সূত্রসমূহের মতো ‘মঞ্জু’ ও ‘বব্বজ’ তৃণের জটের মতো (তৃষ্ণাদির দ্বারা) জড়িত, বিজড়িত হয়ে অপায় দুর্গতি, বিনিপাত সংসার অতিক্রম করতে পারে না। “শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্পর্শ ও মনো-বিজ্ঞেয় ধর্ম সম্পর্কেও এইরূপ।</p>
<p class="gatha">৩. “যার আসক্তি, দ্বেষ, অবিদ্যা হয় অতিক্রান্ত;</p>
<p class="gatha">তিনি এই হিংস্রজন'-রাৰসাদি পরিপূর্ণ, </p>
<p class="gatha">সঊর্মি ভয়, দুরতিক্রম্য সমুদ্র হন উত্তীর্ণ।</p>
<p class="gatha">বন্ধনহীন, মৃত্যু পরিত্যাগপূর্বক হয়েছেন বাসনাহীন।</p>
<p class="gatha">দুঃখ করেন অতিক্রান্ত হতে পুনর্ভবহীন।</p>
<p class="gatha">অস্তগত তিনি, হবেন না পুনঃ উদিত, </p>
<p class="gatha">আমি বলি, তিনি মৃত্যুরাজকে করেন বিভ্রান্ত।”</p>
<h3 class="subhead">৩. জেলে-উপমা সূত্র</h3>
<p class="bodytext">২৩০. ১. “হে ভিক্ষুগণ, যেমন একজন মৎস্যশিকারী (জেলে) আমিষযুক্ত বড়শি হ্রদের গভীর জলে নিক্ষেপ করে। কোনো লোলুপ (মাংসাশী) মৎস্য তা গলাধঃকরণ করে। হে ভিক্ষুগণ, এভাবে সেই গিলিত-বড়শি মৎস্য মৎস্যশিকারীর অধিকারে দুর্বিপাকে পতিত, সর্বনাশে পতিত এবং জেলের ইচ্ছানুযায়ী কর্ম সম্পাদনকারী হয়।”</p>
<p class="bodytext">২. “হে ভিক্ষুগণ, তদ্রূপভাবে জগতে সত্ত্বগণের দুঃখের (দুর্দশার) জন্য, প্রাণীদের হননের জন্য ছয় প্রকার বড়শি বিদ্যমান। ছয় প্রকার কী কী? হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত হন, উল্লাস প্রকাশ করেন এবং তাতে অনুরক্ত (নিবিষ্ট) হয়ে থাকেন। ভিক্ষুগণ, ইহাকে বলা হয়, ভিক্ষু গিলিত বড়শি, মারের অধিকারে দুঃখে পতিত, সর্বনাশে পতিত এবং পাপমতি মারের ইচ্ছানুযায়ী কর্ম সম্পাদনকারী হয়।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনোবিজ্ঞেয় ধর্ম সম্পর্কেও এইরূপ।</p>
<p class="bodytext">৩. “হে ভিক্ষুগণ, চক্ষু-বিজ্ঞেয় রূপ আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন, তাতে অনুরক্ত হয়ে না থাকেন, ভিক্ষুগণ, ইহাকে বলা হয়, অগিলিত-বড়শি ভিক্ষু, মারের বড়শি ভঙ্গকারী, ধ্বংসকারী, দুর্দশায় অপতিত, সর্বনাশে অপতিত এবং পাপমতি মারের ইচ্ছানুযায়ী কর্মসম্পাদনকারী হন না।”</p>
<p class="bodytext">৪. “হে ভিক্ষুগণ, শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনোবিজ্ঞেয় ধর্ম আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও রঞ্জনীয়। যদি ভিক্ষু তাতে আনন্দিত না হন, উল্লাস প্রকাশ না করেন এবং তাতে অনুরক্ত হয়ে না থাকেন, ভিক্ষুগণ ইহাকে, বলা হয়, অগিলিত-বড়শি ভিক্ষু, মারের বড়শি ভঙ্গকারী, ধ্বংসকারী, দুর্দশায় অপতিত, সর্বনাশে অপতিত এবং পাপমতি মারের ইচ্ছানুযায়ী কর্মসম্পাদনকারী হন না।”</p>
<h3 class="subhead">৪. রসালো বৃক্ষোপম সূত্র</h3>
<p class="bodytext">২৩১. ১. “হে ভিক্ষুগণ, যেকোনো ভিক্ষু বা ভিক্ষুণীর চক্ষু-বিজ্ঞেয় রূপের প্রতি যে রাগ (আসক্তি), দ্বেষ ও মোহ তা বিদ্যমান; যে রাগ-দ্বেষ-মোহ তা অপরিত্যক্ত হয়, তাহলে সামান্য চক্ষু-বিজ্ঞেয় রূপও যদি তার দৃষ্টিপথে আসে তবে তা তার চিত্তকে অভিভূত (পরাজিত) করে, অসামান্য রূপের কথাই বা কী! তার কারণ কী? যেহেতু যে রাগ-দ্বেষ-মোহ তা বিদ্যমান, সেই রাগ-দ্বেষ-মোহ অপ্রহীন (অপরিত্যক্ত) বলে।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য এবং মনো-বিজ্ঞেয় ধর্ম সম্পর্কেও এইরূপ।</p>
<p class="bodytext">২. “হে ভিক্ষুগণ, মনে কর, কোনো রসালো বৃক্ষ যেমন অশ্বত্থ বা নিগ্রোধ বা ডুমুর বা উদুম্বর বৃক্ষ যা অল্প বয়ষ্ক, তরুণ, কোমল। কোনো পুরুষ যদি তীক্ষ্ণ কুঠার দিয়ে সেই বৃক্ষের যেখানে যেখানে ছেদন করে, তবে সেই সেই ছেদিত স্থান হতে রস নির্গত হবে কি?” “হ্যাঁ, ভন্তে।” “তার কারণ কী?” “যেহেতু ভন্তে, সেখানে রস আছে।”</p>
<p class="bodytext">৩. “তদ্রূপভাবে হে ভিক্ষুগণ, যেকোনো ভিক্ষু বা ভিক্ষুণীর চক্ষু-বিজ্ঞেয় রূপের প্রতি যে রাগ-দ্বেষ-মোহ আছে, সেই রাগ-দ্বেষ-মোহ যদি অপরিত্যক্ত হয়, তাহলে সামান্য চক্ষুবিজ্ঞেয় রূপও যদি তার দৃষ্টিপথে আসে তবে তা তার চিত্তকে অভিভূত করে, অসামান্য রূপের কথাই বা কী! তার কারণ কী? যেহেতু যে রাগ-দ্বেষ-মোহ তা বিদ্যমান, সেই রাগ-দ্বেষ-মোহ অপরিত্যক্ত বলে।” শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<p class="bodytext">৪. “হে ভিক্ষুগণ, যেকোনো ভিক্ষু বা ভিক্ষুণীর চক্ষু-বিজ্ঞেয় রূপের প্রতি যে রাগ-দ্বেষ-মোহ তা অবিদ্যমান, যে রাগ-দ্বেষ-মোহ তা পরিত্যক্ত হয়। যদিও অসামান্য চক্ষু-বিজ্ঞেয় রূপ তার দৃষ্টিপথে আগমন করে তবুও তা তার চিত্তকে অভিভূত করে না, সামান্য রূপের কথাই বা কী! তার কারণ কী? যেহেতু যে রাগ-দ্বেষ-মোহ তা নেই (অবিদ্যমান)। যে রাগ-দ্বেষ-মোহ তা প্রহীন বলে।” শ্রোত্রবিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<p class="bodytext">৫. “ভিক্ষুগণ, মনে কর, কোনো রসালো বৃক্ষ যেমন অশ্বত্থ বা নিগ্রোধ বা ডুমুর বা উদুম্বর বৃক্ষ যা শুষ্ক, শূন্যগর্ভ, ক্ষয়প্রাপ্ত। কোনো পুরুষ যদি সেই বৃক্ষের যে যে স্থানেতীক্ষ্ণ কুঠার দিয়ে ছেদন করে, তবে সেই সেই ছেদিত স্থান হতে রস নির্গত হবে কি?” “নিশ্চয়ই নয়, ভন্তে।” “তার কারণ কী?” “যেহেতু ভন্তে, সেখানে রস নেই।”</p>
<p class="bodytext">৬. “তদ্রূপভাবে “হে ভিক্ষুগণ, যেকোনো ভিক্ষু বা ভিক্ষুণীর চক্ষু-বিজ্ঞেয় রূপের প্রতি যে রাগ-দ্বেষ-মোহ তা অবিদ্যমান, যে রাগ-দ্বেষ-মোহ তা পরিত্যক্ত হয়। যদিও অসামান্য চক্ষু-বিজ্ঞেয় রূপ তার দৃষ্টিপথে আগমন করে তবুও তা তার চিত্তকে অভিভূত করে না, সামান্য রূপের কথাই বা কী! তার কারণ কী? যেহেতু যে রাগ-দ্বেষ-মোহ তা নেই (অবিদ্যমান)। যে রাগ-দ্বেষ-মোহ তা প্রহীন বলে।” শ্রোত্রবিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনো-বিজ্ঞেয় ধর্ম সম্পর্কেও এইরূপ।</p>
<h3 class="subhead">৫. কোট্ঠিক সূত্র</h3>
<p class="bodytext">২৩২. ১. এক সময় আয়ুষ্মান সারিপুত্র ও আয়ুষ্মান মহাকোট্ঠিক বারাণসীতে অবস্থান করছিলেন, ঋষিপতন মিগদায়ে। অতঃপর আয়ুষ্মান মহাকোট্ঠিক সন্ধ্যাকালে সমাধি হতে উঠে আয়ুষ্মান সারিপুত্রের নিকট উপস্থিত হলেন; উপস্থিত হয়ে প্রীতি-আলাপ ও কুশলপ্রশ্নাদি বিনিময় করে সসম্ভ্রমে একান্তে উপবেশন করলেন। একান্তে উপবিষ্ট আয়ুষ্মান মহাকোট্ঠিক আয়ুষ্মান সারিপুত্রকে বললেন : </p>
<p class="bodytext">২. “বন্ধু সারিপুত্র, চক্ষু রূপসমূহের সংযোজন নাকি রূপসমূহ চক্ষুর সংযোজন? শ্রোত্র শব্দসমূহের সংযোজন নাকি শব্দসমূহ শ্রোত্রের সংযোজন? ঘ্রাণ গন্ধসমূহের সংযোজন নাকি গন্ধসমূহ ঘ্রাণের সংযোজন? জিহ্বা রসসমূহের সংযোজন নাকি রসসমূহ জিহ্বার সংযোজন? কায় স্প্রষ্টব্যসমূহের সংযোজন নাকি স্প্রষ্টব্যসমূহ কায়ের সংযোজন? মন ধর্মসমূহের সংযোজন নাকি ধর্মসমূহ মনের সংযোজন?”</p>
<p class="bodytext">৩. “বন্ধু, চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<p class="bodytext">৪. “বন্ধু, মনে করুন, একটি কালো ষাঁড় ও একটি শ্বেত (সাদা) ষাঁড় একটি রজ্জু দ্বারা বা জোয়াল দ্বারা সংযুক্ত আছে। যে এরূপ বলে, কালো ষাড়টি শ্বেত ষাঁড়ের সংযোজন (বন্ধন), শ্বেত ষাঁড়টি কালো ষাড়ের সংযোজন (বন্ধন)। এরূপ ভাষণকারী কি যথার্থই বলে?” “নিশ্চয়ই নয়, বন্ধু।” “বন্ধু, কালো ষাঁড়ও শ্বেত ষাঁড়ের সংযোজন নয়, শ্বেত ষাঁড়ও কালো ষাঁড়ের সংযোজন নয়। যে রজ্জু বা জোয়াল দ্বারা ষাঁড়গুলো সংযুক্ত তা-ই সেখানে সংযোজন।”</p>
<p class="bodytext">৫. “তদ্রূপভাবে, বন্ধু চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<p class="bodytext">৬. “বন্ধু, যদি চক্ষু রূপসমূহের সংযোজন হতো, রূপসমূহ চক্ষুর সংযোজন হতো, তাহলে সম্যকরূপে দুঃখক্ষয়ের জন্য এই ব্রহ্মচর্যজীবন প্রজ্ঞাপিত হতো না। যেহেতু বন্ধু, চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। সেহেতু সম্যকরূপে দুঃখক্ষয়ের জন্য এই ব্রহ্মচর্যজীবন প্রজ্ঞাপিত হয়।” “শ্রোত্র, ঘ্রাণ, জিহ্বা, কায়ও মন সম্পর্কেও এইরূপ।</p>
<p class="bodytext">৭. “বন্ধু, এই পর্যায়েও বিদিত (জ্ঞাত) হওয়া উচিত, যেমন চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<p class="bodytext">৮. “বন্ধু, ভগবানের নিকট চক্ষু বিদ্যমান। ভগবান চক্ষু দ্বারা রূপ দেখেন। কিন্তু ভগবানের নিকট ছন্দরাগ (আসক্তি) অবিদ্যমান। ভগবান সুবিমুক্তচিত্ত। বন্ধু, ভগবানের নিকট শ্রোত্র বিদ্যমান। ভগবান শ্রোত্র দ্বারা শব্দ শ্রবণ করেন, কিন্তু ভগবানের নিকট ছন্দরাগ অবিদ্যমান। ভগবান সুবিমুক্তচিত্ত। বন্ধু, ভগবানের নিকট ঘ্রাণ (নাসিকা) বিদ্যমান। ভগবান ঘ্রাণ দ্বারা গন্ধ আঘ্রাণ করেন। কিন্তু ভগবানের নিকট ছন্দরাগ অবিদ্যমান। ভগবান সুবিমুক্তচিত্ত। বন্ধু, ভগবানের নিকট জিহ্বা বিদ্যমান। ভগবান জিহ্বা দ্বারা রস আস্বাদন করেন। কিন্তু ভগবানের নিকট ছন্দরাগ অবিদ্যমান। ভগবান সুবিমুক্তচিত্ত। বন্ধু, ভগবানের নিকট কায় বিদ্যমান। ভগবান কায় দ্বারা স্প্রষ্টব্য স্পর্শ করেন। কিন্তু ভগবানের নিকট ছন্দরাগ অবিদ্যমান। ভগবান সুবিমুক্তচিত্ত। বন্ধু, ভগবানের নিকট মন বিদ্যমান। ভগবান মন দ্বারা ধর্ম জ্ঞাত হন। কিন্তু ভগবানের নিকট ছন্দরাগ অবিদ্যমান। ভগবান সুবিমুক্তচিত্ত।”</p>
<p class="bodytext">৯. “বন্ধু, এই পর্যায়েও বিদিত (জ্ঞাত) হওয়া উচিত, যেমন চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<h3 class="subhead">৬. কামভূ সূত্র</h3>
<p class="bodytext">২৩৩.১. এক সময় আয়ুষ্মান আনন্দ ও আয়ুষ্মান কামভূ কৌশাম্বীতে অবস্থান করতেছিলেন, ঘোষিতারামে। অতঃপর আয়ুষ্মান কামভূ সন্ধ্যাকালে সমাধি হতে উঠে আয়ুষ্মান আনন্দের নিকট উপস্থিত হয়ে আয়ুষ্মান আনন্দের সাথে প্রীতি-আলাপ ও কুশল প্রশ্নাদি বিনিময় করে একান্তে বসলেন। একান্তে উপবিষ্ট আয়ুষ্মান কামভূ আয়ুষ্মান আনন্দকে বললেন : </p>
<p class="bodytext">২. বন্ধু আনন্দ, চক্ষু রূপসমূহের সংযোজন, নাকি রূপসমূহ চক্ষুর সংযোজন? শ্রোত্র শব্দসমূহের সংযোজন নাকি শব্দসমূহ শ্রোত্রের সংযোজন? ঘ্রাণ গন্ধসমূহের সংযোজন নাকি গন্ধসমূহ ঘ্রাণের সংযোজন? জিহ্বা রসসমূহের সংযোজন নাকি রসসমূহ জিহ্বার সংযোজন? কায় স্প্রষ্টব্যসমূহের সংযোজন নাকি স্প্রষ্টব্যসমূহ কায়ের সংযোজন? মনধর্মসমূহের সংযোজন নাকি ধর্মসমূহ মনের সংযোজন?”</p>
<p class="bodytext">৩. “বন্ধু, চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<p class="bodytext">৪. “বন্ধু, মনে করুন, একটি কালো ষাঁড় ও একটি শ্বেত (সাদা) ষাঁড় একটি রজ্জু দ্বারা বা জোয়াল দ্বারা সংযুক্ত আছে। যে এরূপ বলে, কালো ষাড়টি শ্বেত ষাঁড়ের সংযোজন (বন্ধন), শ্বেত ষাঁড়টি কালো ষাড়ের সংযোজন (বন্ধন)। এরূপ ভাষণকারী কি যথার্থই বলে?” “নিশ্চয়ই নয়, বন্ধু” “বন্ধু, কালো ষাঁড়ও শ্বেত ষাঁড়ের সংযোজন নয়, শ্বেত ষাঁড়ও কালো ষাঁড়ের সংযোজন নয়। যে রজ্জু বা জোয়াল দ্বারা ষাঁড়গুলো সংযুক্ত তা-ই সেখানে সংযোজন।”</p>
<p class="bodytext">৫. “তদ্রূপভাবে, বন্ধু চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। শ্রোত্রও শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। ঘ্রাণও গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন।”</p>
<h3 class="subhead">৭. উদায়ি সূত্র</h3>
<p class="bodytext">২৩৪. ১. এক সময় আয়ুষ্মান আনন্দ ও আয়ুষ্মান উদায়ি কৌশাম্বীতে অবস্থান করতেছিলেন, ঘোষিতারামে। অতঃপর আয়ুষ্মান উদায়ি সন্ধ্যাকালে সমাধি হতে উঠে আয়ুষ্মান আনন্দের নিকট উপস্থিত হয়ে আয়ুষ্মান আনন্দের সাথে প্রীতি-আলাপ ও কুশল প্রশ্নাদি বিনিময় করে একান্তে উপবেশন করলেন। একান্তে উপবিষ্ট আয়ুষ্মান উদায়ি আয়ুষ্মান আনন্দকে বললেন : </p>
<p class="bodytext">২. “বন্ধু আনন্দ, যেভাবে ভগবান কর্তৃক এই দেহ অনেক পর্যায়ে ব্যাখ্যাত হলো, বিবৃত হলো, প্রকাশিত হলো, ‘এই কারণে এই দেহ অনাত্ম।’ ঠিক একইভাবে এই বিজ্ঞানকেও জ্ঞাপন করা, দেশনা করা, প্রজ্ঞাপন করা, প্রতিষ্ঠা করা, প্রকটিত করা, বিশ্লেষণ করা ও সুষ্পষ্টরূপে প্রদর্শন করা সম্ভব কি, ‘এই কারণে এই বিজ্ঞান অনাত্ম’?”</p>
<p class="bodytext">৩. “বন্ধু উদায়ি, যেভাবে ভগবান কর্তৃক এই দেহ অনেক পর্যায়ে ব্যাখ্যাত হলো, বিবৃত হলো, প্রকাশিত হলো, ‘এই কারণে এই দেহ অনাত্ম’। ঠিক একইভাবে এই বিজ্ঞানকেও জ্ঞাপন করা, দেশনা করা, প্রজ্ঞাপন করা, প্রতিষ্ঠা করা, প্রকটিত করা, বিশ্লেষণ করা ও সুষ্পষ্টরূপে প্রদর্শন করা সম্ভব যে ‘এই কারণে এই বিজ্ঞান অনাত্ম’।”</p>
<p class="bodytext">৪. “বন্ধু, চক্ষু এবং রূপ হেতু চক্ষু বিজ্ঞান উৎপন্ন হয় কি?” “হ্যাঁ, বন্ধু”। “বন্ধু, চক্ষু-বিজ্ঞান উৎপত্তির যে হেতু যে প্রত্যয় তা সর্বপ্রকারে, সর্বতোভাবে, সম্পূর্ণরূপে নিরুদ্ধ হলে চক্ষু-বিজ্ঞান প্রতীয়মান হয় কি?” “নিশ্চয়ই নয়, বন্ধু”। “বন্ধু, ভগবান কর্তৃক এই পর্যায়েও ইহা ব্যাখ্যাত, বিবৃত ও প্রকাশিত হলো যে ‘এই প্রকারে এই বিজ্ঞান অনাত্ম’। “শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">৫. “যেমন বন্ধু, কোনো সারার্থী, সারান্বেষী পুরুষ সার অন্বেষণে বিচরণ করার সময় তীক্ষ্ণ কুঠার নিয়ে বনে প্রবেশ করে। সে তথায় বিশাল, সোজা, নতুন, অতি উচ্চ কদলী (কলাগাছ) কাণ্ড দেখতে পায়। সে ইহার মূল ছেদন করে, অগ্র (শীর্ষ) ছেদন করে, বাহ্যিক ত্বক (বাকল) পৃথক করে। সে তথায় তরুমজ্জার বহির্ভাগের কাঠও পায় না, আর সারের কথাই বা কী? একইভাবে বন্ধু, ভিক্ষু ছয় স্পর্শায়তনে আত্মা বা আত্মসম্বন্ধীয় কিছুই দর্শন করেন না। তিনি এভাবে অদর্শনকালে জগতে কিছুতেই আসক্ত হন না। আসক্ত না হওয়ায় তাঁর পরিত্রাস (পরিতাপ) হয় না, পরিত্রাস না হওয়ায় তিনি স্বয়ং পরিনির্বাপিত হন এবং তিনি সম্যকরূপে জানেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে, এ জীবনে (আসবক্ষয়ের জন্য) আর অন্য কর্তব্য নাই।’”</p>
<h3 class="subhead">৮. আদীপ্তপর্যায় সূত্র</h3>
<p class="bodytext">২৩৫.১. “হে ভিক্ষুগণ, তোমাদেরকে আদীপ্ত পর্যায় (নামক) ধর্মপর্যায় দেশনা করব, তা শ্রবণ কর। ভিক্ষুগণ, আদীপ্ত পর্যায় (নামক) ধর্ম পর্যায় কী?”</p>
<p class="bodytext">২. “হে ভিক্ষুগণ, তপ্ত, আদীপ্ত, সম্প্রজ্জ্বলিত, সজ্যোতিভূত লৌহশলাকা দ্বারা চক্ষু-ইন্দ্রিয় ঘর্ষিত হওয়া ভালো তথাপি চক্ষু-বিজ্ঞেয়রূপে<span class="ftnRef">[154]</span> সানুব্যঞ্জন (হস্তপদাদি অনুব্যঞ্জনসহ স্ত্রী পুরুষাদি) নিমিত্ত গ্রহণ করবে না। হে ভিক্ষুগণ, নিমিত্তাস্বাদসংযুক্ত বা অনুব্যঞ্জনাস্বাদসংযুক্ত বিজ্ঞান স্থিত অবস্থায় মৃত্যু হলে নিরয় বা তির্যককুল এই দ্বিবিধ গতির যেকোনো এক গতি সে লাভ করবে, এমন কারণ বিদ্যমান। হে ভিক্ষুগণ, এই দোষ দেখে আমি তোমাদেরকে এরূপ বলছি।”</p>
<p class="bodytext">৩. “হে ভিক্ষুগণ, আদীপ্ত, সম্প্রজ্জ্বলিত, সজ্যোতিভূত তীক্ষ্ণ পেরেক (খুঁটি) দ্বারা শ্রোত্র-ইন্দ্রিয় (কর্ণ) বিদ্ধ হওয়া ভালো তথাপি শ্রোত্র-বিজ্ঞেয় শব্দে সানুব্যঞ্জন নিমিত্ত গ্রহণ করবে না। হে ভিক্ষুগণ, নিমিত্ত-আস্বাদ-সংযুক্ত বা অনুব্যঞ্জন-আস্বাদ-সংযুক্ত বিজ্ঞান স্থিত অবস্থায় মৃত্যু হলে নিরয় (নরক) ও তির্যককুল (পশুপক্ষীকুল) এই দুই গতির যেকোনো এক গতি লাভ হয়, এমন কারণ বিদ্যমান। হে ভিক্ষুগণ, এই দোষ দেখে আমি তোমাদেরকে এরূপ বলছি।”</p>
<p class="bodytext">৪. “হে ভিক্ষুগণ, আদীপ্ত, সম্প্রজ্জ্বলিত, সজ্যোতিভূত তীক্ষ্ণ নখর দ্বারা ঘ্রাণ-ইন্দ্রিয় (নাসিকা) উৎপাটিত হওয়া ভালো তথাপি ঘ্রাণ-বিজ্ঞেয় গন্ধে সানুব্যঞ্জন নিমিত্ত গ্রহণ করবে না। হে ভিক্ষুগণ, নিমিত্ত-আস্বাদ-সংযুক্ত বা অনুব্যঞ্জন-আস্বাদ-সংযুক্ত বিজ্ঞান স্থিত অবস্থায় মৃত্যু হলে নিরয় ও তির্যককুল এই দুই গতির যেকোনো এক গতি লাভ হয়, এমন কারণ বিদ্যমান। হে ভিক্ষুগণ, এই দোষ দেখে আমি এরূপ বলছি।”</p>
<p class="bodytext">৫. “হে ভিক্ষুগণ, আদীপ্ত, সম্প্রজ্জ্বলিত, সজ্যোতিভূত তীক্ষ্ণ ক্ষুর দ্বারা জিহ্বা ইন্দ্রিয় ঘর্ষিত হওয়া ভালো তথাপি জিহ্বা-বিজ্ঞেয় রসে সানুব্যঞ্জন নিমিত্ত গ্রহণ করবে না। হে ভিক্ষুগণ, নিমিত্ত-আস্বাদ-সংযুক্ত বা অনুব্যঞ্জন-আস্বাদ-সংযুক্ত বিজ্ঞান (চিত্ত) স্থিত অবস্থায় মৃত্যু হলে নিরয় বা তির্যককুল এই দুই গতির যেকোনো এক গতি লাভ হয়, এমন কারণ বিদ্যমান। হে ভিক্ষুগণ, এই দোষ দেখে আমি তোমাদেরকে এরূপ বলছি।”</p>
<p class="bodytext">৬. “হে ভিক্ষুগণ, আদীপ্ত, সম্প্রজ্জ্বলিত, সজ্যোতিভূত তীক্ষ্ণ ছুরি দ্বারা কায়-ইন্দ্রিয় (ত্বক) উৎপাটিত হওয়া ভালো তথাপি কায়-বিজ্ঞেয় স্প্রষ্টব্যে সানুব্যঞ্জন নিমিত্ত গ্রহণ করবে না। হে ভিক্ষুগণ, নিমিত্ত-আস্বাদ-সংযুক্ত বা অনুব্যঞ্জন-আস্বাদ-সংযুক্ত বিজ্ঞান (চিত্ত) স্থিত অবস্থায় মৃত্যু হলে নিরয় বা তির্যককুল এই দুই গতির যেকোনো এক গতি লাভ হবে, এমন কারণ বিদ্যমান। হে ভিক্ষুগণ, এই দোষ দেখে আমি তোমাদেরকে এরূপ বলছি।”</p>
<p class="bodytext">৭. “হে ভিক্ষুগণ, নিদ্রিত অবস্থা ভালো। ভিক্ষুগণ, নিদ্রাকে আমি জীবনের অনুদ্ভাবনশীল (অনুর্বর) অবস্থা বলি, জীবনের নিষ্ফলা অবস্থা বলি, তথাপি তেমন কোনো বিতর্ক করবে না যে বিতর্কের বশগত হলে সংঘভেদ করে। হে ভিক্ষুগণ, (সংঘভেদের) এই দোষ দেখে আমি এরূপ বলছি<span class="ftnRef">[155]</span>।</p>
<p class="bodytext">৮. “হে ভিক্ষুগণ, তথায় শ্রুতবান আর্যশ্রাবক বিষয়টি এভাবে বিবেচনা করেন, তপ্ত, আদীপ্ত, সম্প্রজ্জ্বলিত, সজ্যোতিভূত লৌহ শলাকা দ্বারা চক্ষু-ইন্দ্রিয় ঘর্ষিত হওয়া এখন থাক তথাপি আমি এরূপ মনে করব, ‘এই চক্ষু অনিত্য, রূপ অনিত্য, চক্ষু-বিজ্ঞান অনিত্য, চক্ষু-সংস্পর্শ অনিত্য, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয় ‘তাও অনিত্য’।”</p>
<p class="bodytext">৯. “আদীপ্ত, সম্প্রজ্জ্বলিত, সজ্যোতিভূত তীক্ষ্ণ লৌহ পেরেক (খুঁটি) দ্বারা শ্রোত্র ইন্দ্রিয় (কর্ণ) বিদ্ধ হওয়া এখন থাক। তথাপি আমি এরূপ মনে করব, ‘এই শ্রোত্র অনিত্য, শব্দ অনিত্য, শ্রোত্র-বিজ্ঞান অনিত্য, শ্রোত্র-সংস্পর্শ অনিত্য, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয় ‘তাও অনিত্য’।”</p>
<p class="bodytext">১০. “আদীপ্ত, সম্প্রজ্জ্বলিত, সজ্যোতিভূত তীক্ষ্ণ নখর দ্বারা ঘ্রাণ-ইন্দ্রিয় উৎপাটিত হওয়া এখন থাক তথাপি আমি এরূপ মনে করব, ‘এই ঘ্রাণ অনিত্য, গন্ধ অনিত্য, ঘ্রাণ-বিজ্ঞান অনিত্য, ঘ্রাণ-সংস্পর্শ অনিত্য, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য।”</p>
<p class="bodytext">১১. “আদীপ্ত, সম্প্রজ্জ্বলিত, সজ্যোতিভূত তীক্ষ্ণ ক্ষুর দ্বারা জিহ্বা-ইন্দ্রিয় ঘর্ষিত হওয়া এখন থাক তথাপি আমি এরূপ মনে করব, ‘এই জিহ্বা অনিত্য, রস অনিত্য, জিহ্বা-বিজ্ঞান অনিত্য, জিহ্বা-সংস্পর্শ অনিত্য, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য।”</p>
<p class="bodytext">১২. “আদীপ্ত সম্প্রজ্জ্বলিত, সজ্যোতিভূত তীক্ষ্ণ ছুরি দ্বারা কায়-ইন্দ্রিয় উৎপাটিত হওয়া এখন থাক, তথাপি আমি এরূপ মনে করব, ‘এই কায় অনিত্য, স্প্রষ্টব্য অনিত্য, কায়-বিজ্ঞান অনিত্য, কায়-সংস্পর্শ অনিত্য, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য।”</p>
<p class="bodytext">১৩. “নিদ্রা এখন থাক অধিকন্তু আমি এভাবে মনে করব (ধারণা করব), ‘এই মন অনিত্য, ধর্ম অনিত্য, মনোবিজ্ঞান অনিত্য, মনোসংস্পর্শ অনিত্য, মনোসংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাও অনিত্য।”</p>
<p class="bodytext">১৪. “হে ভিক্ষুগণ, শ্রুতবান আর্যশ্রাবক বিষয়টি এভাবে দর্শন করে চক্ষুর প্রতি নির্বেদ প্রাপ্ত হন, রূপের প্রতি নির্বেদ প্রাপ্ত হন, চক্ষু-বিজ্ঞানের প্রতি নির্বেদ প্রাপ্ত হন, চক্ষু-সংস্পর্শের প্রতি নির্বেদ প্রাপ্ত হন, চক্ষু-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন। শ্রোত্রের প্রতি নির্বেদ প্রাপ্ত হন, শব্দের প্রতি নির্বেদ প্রাপ্ত হন, শ্রোত্র-বিজ্ঞানের প্রতি নির্বেদ প্রাপ্ত হন, শ্রোত্র-সংস্পর্শের প্রতি নির্বেদ প্রাপ্ত হন, শ্রোত্র-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; ঘ্রাণের প্রতি নির্বেদ প্রাপ্ত হন, গন্ধের প্রতি নির্বেদ প্রাপ্ত হন, ঘ্রাণ-বিজ্ঞানের প্রতি নির্বেদ প্রাপ্ত হন, ঘ্রাণ-সংস্পর্শের প্রতি নির্বেদ প্রাপ্ত হন, ঘ্রাণ-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; জিহ্বার প্রতি নির্বেদ প্রাপ্ত হন, রসের প্রতি নির্বেদ প্রাপ্ত হন, জিহ্বা-বিজ্ঞানের প্রতি নির্বেদ প্রাপ্ত হন, জিহ্বা-সংস্পর্শের প্রতি নির্বেদ প্রাপ্ত হন, জিহ্বা-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতে ও নির্বেদ প্রাপ্ত হন, কায়ের প্রতি নির্বেদ প্রাপ্ত হন, স্প্রষ্টব্যের প্রতি নির্বেদ প্রাপ্ত হন, কায়-বিজ্ঞানের প্রতি নির্বেদ প্রাপ্ত হন, কায়-সংস্পর্শের প্রতি নির্বেদ প্রাপ্ত হন, কায়-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন; মনের প্রতি নির্বেদ প্রাপ্ত হন, ধর্মের প্রতি নির্বেদ প্রাপ্ত হন, মনোবিজ্ঞানের প্রতি নির্বেদ প্রাপ্ত হন, মনো-সংস্পর্শের প্রতি নির্বেদ প্রাপ্ত হন, মনো-সংস্পর্শ হেতু যে সুখ বা দুঃখ বা অদুঃখ-অসুখ-বেদনা উৎপন্ন হয়, তাতেও নির্বেদ প্রাপ্ত হন, নির্বেদ হতে বিরাগ হন, বিরাগ হতে বিমুক্ত হন। বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে এবং এ জীবনে (আসবক্ষয়ের নিমিত্ত) আর অপর কর্তব্য নাই।”</p>
<p class="bodytext">“হে ভিক্ষুগণ, ইহাই আদীপ্ত পর্যায় (নামক) ধর্ম পর্যায়।”</p>
<h3 class="subhead">৯. প্রথম হস্তপদোপম সূত্র</h3>
<p class="bodytext">২৩৬.১. “হে ভিক্ষুগণ, হস্ত বিদ্যমান থাকলে গ্রহণ-ত্যাগ দৃষ্টিগোচর হয়; পদ থাকলে গমন-প্রত্যাগমন দৃষ্টিগোচর হয়; বাহু থাকলে সংকোচন-প্রসারণ দৃষ্টিগোচর হয়; কুক্ষি (পেট) থাকলে ক্ষুধা-পিপাসা দৃষ্টিগোচর হয়। একইভাবে হে ভিক্ষুগণ, চক্ষু বিদ্যমান থাকলে চক্ষুসংস্পর্শ হেতু অধ্যাত্ম সুখ-দুঃখ উৎপন্ন হয়, শ্রোত্র বিদ্যমান থাকলে শ্রোত্র-সংস্পর্শ হেতু অধ্যাত্ম সুখ-দুঃখ উৎপন্ন হয়, ঘ্রাণ বিদ্যমান থাকলে ঘ্রাণ-সংস্পর্শ হেতু অধ্যাত্ম সুখ-দুঃখ উৎপন্ন হয়, জিহ্বা বিদ্যমান থাকলে জিহ্বা-সংস্পর্শ হেতু অধ্যাত্ম সুখ-দুঃখ উৎপন্ন হয়, কায় বিদ্যমান থাকলে কায়-সংস্পর্শ হেতু অধ্যাত্ম সুখ-দুঃখ উৎপন্ন হয়, মন বিদ্যমান থাকলে মনো-সংস্পর্শ হেতু অধ্যাত্ম সুখ-দুঃখ উৎপন্ন হয়।”</p>
<p class="bodytext">২. “হে ভিক্ষুগণ, হস্ত অবিদ্যমানে গ্রহণ-ত্যাগ দৃষ্টিগোচর হয় না; পদ অবিদ্যমানে গমন-প্রত্যাগমন দৃষ্টিগোচর হয় না; বাহু অবিদ্যমানে সংকোচন-প্রসারণ দৃষ্টিগোচর হয় না; কুক্ষি অবিদ্যমানে ক্ষুধা-পিপাসা দৃষ্টিগোচর হয় না; একইভাবে হে ভিক্ষুগণ, চক্ষু অবিদ্যমানে চক্ষু-সংস্পর্শ হেতু অধ্যাত্ম সুখ-দুঃখ উৎপন্ন হয় না; শ্রোত্র-অবিদ্যমানে শ্রোত্র-সংস্পর্শ হেতু অধ্যাত্ম সুখ-দুঃখ উৎপন্ন হয় না; ঘ্রাণ অবিদ্যমানে ঘ্রাণ-সংস্পর্শ হেতু অধ্যাত্ম সুখ-দু:খ উৎপন্ন হয় না; জিহ্বা অবিদ্যমানে জিহ্বা-সংস্পর্শ হেতু অধ্যাত্ম সুখ-দুঃখ উৎপন্ন হয় না। কায় অবিদ্যমানে কায়-সংস্পর্শ হেতু অধ্যাত্ম সুখ-দুঃখ উৎপন্ন হয় না; মন অবিদ্যমানে মনো-সংস্পর্শ হেতু অধ্যাত্ম সুখ-দুঃখ উৎপন্ন হয় না।”</p>
<h3 class="subhead">১০. দ্বিতীয় হস্তপদোপম সূত্র</h3>
<p class="bodytext">২৩৭. এই সূত্রটি প্রথম হস্তপদোপম সদৃশ। পার্থক্য হলো দৃষ্টিগোচর হয়’ এর পরিবর্তে শুধু ‘হয়’ হবে।</p>
<p class="centered">অষ্টাদশতম সমুদ্র বর্গ সমাপ্ত।</p>
<p class="bodytext">স্মারক গাথা :</p>
<p class="gatha">দুই সমুদ্র, মৎস্যশিকারী, রসালো বৃক্ষ আর কোট্ঠিক;</p>
<p class="gatha">কামভূ, উদায়ী, আদীপ্ত, দুই হস্তপদোপমসহ বর্গ কথিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">১৯. আশীবিষ (সর্প) বর্গ</h2>
<h3 class="subhead">১. সর্পোপম সূত্র</h3>
<p class="bodytext">২৩৮.১. “হে ভিক্ষুগণ, মনে কর, উগ্রতেজী ও ঘোর বিষসম্পন্ন চারটি সর্প। অতঃপর জীবনধারণে ইচ্ছুক, মরতে অনিচ্ছুক, সুখকামী, দুঃখ-অনাকাঙ্ক্ষী কোনো পুরুষ সেখানে আসে। তাকে জনগণ এরূপ বলে, ‘হে পুরুষ, এই উগ্রতেজী ও ঘোর বিষসম্পন্ন সর্প চারটিকে যথাসময়ে জাগ্রত করা উচিত, যথাসময়ে স্নান করানো উচিত, যথাসময়ে ভোজন করানো উচিত এবং যথাসময়ে শয়ন করানো উচিত। হে পুরুষ, যখনি এই উগ্রতেজী ও ঘোর বিষসম্পন্ন সর্প চারটির যেকোনো একটি কুপিত (ক্রোধান্বিত) হবে তখনি তুমি মৃত্যু কবলে গমন করবে অথবা মরণতুল্য দুঃখ পাবে। হে পুরুষ, অতএব তোমার যা করণীয় তা কর।’”</p>
<p class="bodytext">২. “হে ভিক্ষুগণ, অতঃপর উগ্রতেজী, ঘোর বিষসম্পন্ন সর্প চারটির ভয়ে ভীত সেই পুরুষটি এদিক-সেদিক পলায়ন করে। লোকে তাকে বলে, ‘হে পুরুষ, তোমাকে পশ্চাৎ পশ্চাৎ অনুসরণকারী পাঁচজন শত্রুপক্ষীয় হত্যাকারী বলছে, যেখানে আমরা তাকে দেখতে পাব সেখানেই তাকে হত্যা করব। হে পুরুষ, এ বিষয়ে তোমার যা করণীয়, তা কর।’”</p>
<p class="bodytext">৩. “হে ভিক্ষুগণ, অতঃপর উগ্রতেজী, ঘোর বিষসম্পন্ন চারটি সর্পের ও শত্রুপক্ষীয় পাঁচজন হত্যাকারীর ভয়ে ভীত সেই পুরুষ এদিক-সেদিক পলায়ন করতে লাগল। লোকে তাকে এরূপ বলে, ‘হে পুরুষ, তোমাকে পিছনে পিছনে অনুসরণকারী নিষ্&zwnj;কোষিত অসিধারী, হত্যাকারী ষষ্ঠ দস্যুর উক্তি হলো, যেখানেই আমি তাকে দেখব সেখানেই তার মস্তক ভূপাতিত করব। হে পুরুষ এ বিষয়ে তোমার যা করণীয় তা কর।’”</p>
<p class="bodytext">৪. “অতঃপর হে ভিক্ষুগণ, উগ্রতেজী, ঘোরবিষসম্পন্ন চারটি সর্পের, শত্রুপক্ষীয় পাঁচজন হত্যাকারীর ও নিষ্কোষিত অসিধারী ষষ্ঠ হত্যাকারী দস্যুর ভয়ে ভীত পুরুষটি এদিক-সেদিক পলায়ন করতে লাগল। তখন সে একটি শূন্য<span class="ftnRef">[156]</span> গ্রাম দেখতে পেল। যখন যেই গৃহে প্রবেশ করে, সে রিক্ত গৃহে প্রবেশ করে, খালি (ফাঁকা) গৃহে প্রবেশ করে, শূন্য গৃহে প্রবেশ করে। যখনি যেই ভাজন (পাত্র) স্পর্শ করে, সে রিক্ত ভাজন স্পর্শ করে, খালি ভাজন স্পর্শ করে, শূন্য ভাজন স্পর্শ করে। লোকে তাকে এরূপ বলে, ‘হে পুরুষ, এই শূন্য গ্রামে এখন চোর ও গ্রাম ঘাতকগণ<span class="ftnRef">[157]</span> প্রবেশ করতেছে। হে পুরুষ, এ বিষয়ে তোমার যা করণীয় তা কর’।”</p>
<p class="bodytext">৫. “অতঃপর হে ভিক্ষুগণ, উগ্রতেজী ঘোরবিষসম্পন্ন চারটি সর্পের, শত্রুপক্ষীয় পাঁচজন হত্যাকারীর, নিষ্কোষিত অসিধারী ষষ্ঠ হত্যাকারী দস্যুর এবং চোর ও গ্রামঘাতকগণের ভয়ে ভীত পুরুষটি এদিক-সেদিক পলায়ন করতে লাগল। সে দেখতে পেল, তার সম্মুখে এক মহার্ণব, মহোদধি রয়েছে, যার এই তীর ভয়সঙ্কুল এবং অপরতীর ক্ষেম (নিরাপদ) ও অভয়পূর্ণ। তার নিকট না আছে তরণের নৌকা, না আছে ‘পরপারে গমনের সেতু’। তখন তার মনে হলো, এই ত আমার সম্মুখে এক মহার্ণব, মহোদধি<span class="ftnRef">[158]</span> রয়েছে, যার এই তীর ভয়সঙ্কুল এবং অপরতীর ক্ষেম (নিরাপদ) ও অভয়পূর্ণ। এদিকে আমার নিকট না আছে তরণের নৌকা, না আছে ‘পরপারে গমনের সেতু’। তাহলে কি আমি তৃণকাষ্ঠ, শাখাপলাশ সংগ্রহ করে ভেলা বেঁধে তা অবলম্বনে হস্তপদে বেয়ে নিরাপদে সাগরপাড়ে উত্তীর্ণ হবো? এই ভেবে ওই পুরুষ (ব্যক্তি) তৃণকাষ্ঠ ও শাখাপলাশ সংগ্রহ করে ভেলা বেঁধে তা অবলম্বনে হস্তপদে বেয়ে নিরাপদে সাগরপাড় উত্তীর্ণ হলো; তীর্ণ, পারগত স্থলেস্থিত ব্রাহ্মণ সদৃশ।”</p>
<p class="bodytext">৬. “হে ভিক্ষুগণ, লক্ষিত অর্থ-বিজ্ঞাপনের জন্যই এই উপমা উপস্থিত করা হয়েছে। উপমার অর্থ এই : হে ভিক্ষুগণ, এ স্থলে উগ্রতেজী ঘোরবিষসম্পন্ন চারি সর্প চারি মহাভূতের নামান্তর। যথা : পৃথিবীধাতু, আপধাতু, তেজধাতু, বায়ুধাতু।</p>
<p class="bodytext">৭. “হে ভিক্ষুগণ, শত্রুপক্ষীয় পঞ্চ হত্যাকারী পঞ্চ উপাদানস্কন্ধেরই<span class="ftnRef">[159]</span> অধিবচন বা নামান্তর, যথা : রূপ-উপাদানস্কন্ধ, বেদনা-উপাদান-স্কন্ধ, সংজ্ঞা-উপাদান-স্কন্ধ, সংস্কার-উপাদান-স্কন্ধ ও বিজ্ঞান-উপাদান-স্কন্ধ।”</p>
<p class="bodytext">৮. “হে ভিক্ষুগণ, নিষ্কোষিত অসিধারী ষষ্ঠ হত্যাকারী দস্যু নন্দিরাগের (আসক্তির) অধিবচন।”</p>
<p class="bodytext">৯. “হে ভিক্ষুগণ, শূন্য গ্রাম ছয় আধ্যাত্মিক আয়তনের অধিবচন। পণ্ডিত, বিজ্ঞ, মেধাবী ব্যক্তি যদি পরীক্ষা (গবেষণা) করেন, তাহলে রিক্ত, খালি ও শূন্য হিসেবেই চক্ষু প্রতীয়মান হয়। (চক্ষুর ক্ষয়ধর্মতা প্রকটিত হয়)”। শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="bodytext">১০. “হে ভিক্ষুগণ, চোর-গ্রামঘাতকগণ ছয় বাহির আয়তনেরই অধিবচন। ভিক্ষুগণ, মনোজ্ঞ-অমনোজ্ঞ রূপে চক্ষু হত (বিনাশপ্রাপ্ত) হয়। মনোজ্ঞ-অমনোজ্ঞ শব্দে শ্রোত্র হত হয়। মনোজ্ঞ-অমনোজ্ঞ গন্ধে ঘ্রাণ হত হয়। মনোজ্ঞ-অমনোজ্ঞ রসে জিহ্বা হত হয়। মনোজ্ঞ-অমনোজ্ঞ স্প্রষ্টব্যে কায় হত হয়। মনোজ্ঞ-অমনোজ্ঞ ধর্মে (জ্ঞেয় বিষয়ে) মন হত হয়।”</p>
<p class="bodytext">১১. “হে ভিক্ষুগণ, মহার্ণব, মহোদধি (সমুদ্র) চারি ওঘের<span class="ftnRef">[160]</span> অধিবচন বা নামান্তর। যথা : কাম ওঘ, ভব ওঘ, দৃষ্টি ওঘ ও অবিদ্যা ওঘ।”</p>
<p class="bodytext">১২. “হে ভিক্ষুগণ, সংশয়াপন্ন ও ভয়সঙ্কুল এই তীর সৎকায়ের<span class="ftnRef">[161]</span> নামান্তর।”</p>
<p class="bodytext">১৩. “ভিক্ষুগণ, নিরাপদ ও অভয়পূর্ণ অপরতীর নির্বাণের নামান্তর।”</p>
<p class="bodytext">১৪. “ভিক্ষুগণ, ভেলা আর্য অষ্টাঙ্গিক মার্গের অধিবচন। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি।”</p>
<p class="bodytext">১৫. “ভিক্ষুগণ, হস্তপদের প্রচেষ্টা বীর্যারম্ভের অধিবচন।”</p>
<p class="bodytext">১৬. “ভিক্ষুগণ, উত্তীর্ণ পরপারে উপনীত ব্রাহ্মণ ‘অরহতের’ অধিবচন।”</p>
<p class="centered">প্রথম সূত্র সমাপ্ত।</p>
<h3 class="subhead">২. রথোপম সূত্র</h3>
<p class="bodytext">২৩৯.১. “হে ভিক্ষুগণ, ত্রিবিধ ধর্মে সমন্বাগত ভিক্ষু প্রত্যক্ষ জীবনে সুখ-সৌমনস্যবহুল হয়ে অবস্থান করে। আসবক্ষয়ের জন্য তার জ্ঞান<span class="ftnRef">[162]</span> আরব্ধ হয় (পরিপক্ব হয়)। ত্রিবিধ ধর্ম কী কী? ইন্দ্রিয়ে গুপ্তদ্বার হয়, ভোজনে মাত্রাজ্ঞ হয়, জাগরণে নিযুক্ত হয়।”</p>
<p class="bodytext">২. “হে ভিক্ষুগণ, কিরূপে ভিক্ষু ইন্দ্রিয়ে গুপ্তদ্বার হয়? ভিক্ষুগণ, এখানে (এই বুদ্ধশাসনে) ভিক্ষু চক্ষু দ্বারা রূপ দেখে নিমিত্তগ্রাহী হন না, অনুব্যঞ্জনগ্রাহী হন না; যে বিষয়ে এই চক্ষু ইন্দ্রিয় অসংযত বিহারীর (অবস্থানকারীর) অভিধ্যা (লোভ) দৌর্মনস্যকর পাপ অকুশলধর্মসমূহ অনুস্রাবিত হয়, তিনি উহার সংবরের জন্য অগ্রসর হন, চক্ষু-ইন্দ্রিয় রক্ষা করেন, চক্ষু-ইন্দ্রিয়ে সংযত হন।”</p>
<p class="bodytext">“শ্রোত্র দ্বারা শব্দ শ্রবণ করে, ঘ্রাণ দ্বারা গন্ধ আঘ্রাণ করে, জিহ্বা দ্বারা রস আস্বাদন করে, কায় দ্বারা স্প্রষ্টব্য স্পর্শ করে ও মন দ্বারা ধর্ম (চিন্তনীয় বিষয়) জ্ঞাত হয়েও এইরূপ।</p>
<p class="bodytext">৩. “হে ভিক্ষুগণ, মনে কর, সমতল ভূমিতে চারি মহাপথের সংযোগস্থলেসুবিনীত, সুদান্ত-অশ্বযুক্ত রথ সুবিন্যস্ত কশাসহ স্থিত হয়, তাতে দক্ষ রথাচার্য অশ্বদমনকারী সারথি আরোহণ করে বাম হস্তে রশি ও দক্ষিণ হস্তে (ডান হস্তে) কশা (অঙ্কুশ) গ্রহণপূর্বক যেদিকে যেভাবে ইচ্ছা সম্মুখে-পশ্চাতে রথ চালনা করে। এভাবেই হে ভিক্ষুগণ, ভিক্ষু ষড়-ইন্দ্রিয় সুরক্ষার জন্যে শিক্ষা করে, সংযমের জন্যে শিক্ষা করে, দমনের জন্যে শিক্ষা করে, উপশমের জন্যে শিক্ষা করে। হে ভিক্ষুগণ, এভাবে ভিক্ষু ইন্দ্রিয়ে গুপ্তদ্বার হয়”।</p>
<p class="bodytext">৪. “হে ভিক্ষুগণ, কিভাবে ভিক্ষু ভোজনে মাত্রাভিজ্ঞ হয়?” “ভিক্ষুগণ, এখানে ভিক্ষু যথার্থ জ্ঞানপূর্বক আহার গ্রহণ করেন, ক্রীড়ার জন্য নয়, মত্ততার জন্য নয়, মন্ডন (সৌষ্ঠব) ও বিভূষণের (শোভা বর্ধনের) জন্যে নয়। ইহা শুধু শরীর স্থিতির জন্য, জীবন-যাপনের জন্যে, ক্ষুধা-যন্ত্রণার উপশমের জন্য এবং মার্গ-ব্রহ্মচর্যের সহায়তার জন্য। এরূপে পুরাতন ক্ষুধা-বেদনার উপশম করব, (অমিত ভোজনজনিত) নতুন বেদনা উৎপন্ন করব না, যাতে আমার জীবনযাত্রা নির্দোষ হয় ও স্বচ্ছন্দে অবস্থান করতে পারি।”</p>
<p class="bodytext">৫. “যেমন হে ভিক্ষুগণ, কোনো ব্যক্তি ব্রণ (ক্ষত) আরোগ্যের জন্যে চর্বি ইত্যাদি লেপন করে বা সহজে ভার বহনের জন্যে চাকার অক্ষদন্ডের ঘর্ষণ নিবারণার্থ তৈলাক্ত করে; এভাবেই হে ভিক্ষুগণ, এখানে ভিক্ষু যথার্থ জ্ঞানপূর্বক আহার গ্রহণ করেন, ক্রীড়ার জন্য নয়, মত্ততার জন্য নয়, মন্ডন (সৌষ্ঠব) ও বিভূষণের (শোভা বর্ধনের) জন্যে নয়। ইহা শুধু শরীর স্থিতির জন্য, জীবনযাপনের জন্যে, ক্ষুধা-যন্ত্রণার উপশমের জন্য এবং মার্গ-ব্রহ্মচর্যের সহায়তার জন্য। এরূপে পুরাতন ক্ষুধা-বেদনার উপশম করব, (অমিত ভোজনজনিত) নতুন বেদনা উৎপন্ন করব না, যাতে আমার জীবনযাত্রা নির্দোষ হয় ও স্বচ্ছন্দে অবস্থান করতে পারি।”</p>
<p class="bodytext">“হে ভিক্ষুগণ, এভাবেই ভিক্ষু ভোজনে মাত্রাভিজ্ঞ হয়।”</p>
<p class="bodytext">৬. “হে ভিক্ষুগণ, কিভাবে ভিক্ষু জাগরণে নিযুক্ত হয়?” “ভিক্ষুগণ, এখানে ভিক্ষু দিবসে চংক্রমণ ও উপবেশন দ্বারা আবরণীয় ধর্ম হতে চিত্তকে পরিশুদ্ধ করেন, রাত্রির প্রথম যামে চংক্রমণ ও উপবেশন দ্বারা আবরণীয় ধর্ম হতে চিত্তকে পরিশুদ্ধ করেন। রাত্রির মধ্যম যামে পায়ের উপর পা (ডানপায়ের উপর বাম পা) রেখে, স্মৃতি-সম্প্রজ্ঞানের সাথে যথাসময়ে গাত্রোত্থান ধারণা মনে রেখে দক্ষিণ (ডান) পার্শ্বে সিংহশয্যায় শয়ন করেন। রাত্রির শেষ যামে প্রত্যুত্থান করে চক্রমণ ও ধ্যানাসনে উপবেশন দ্বারা আবরণীয় ধর্ম হতে চিত্ত পরিশুদ্ধ করেন। এভাবেই হে ভিক্ষুগণ, জাগরণে নিয়োজিত হয়।”</p>
<p class="bodytext">“হে ভিক্ষুগণ, এই ত্রিবিধ ধর্মে সমন্বাগত ভিক্ষু প্রত্যক্ষ (ইহ) জীবনে সুখ-সৌমনস্যবহুল হয়ে অবস্থান করে। আসবক্ষয়ের জন্যে তার জ্ঞান আরব্ধ হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. কূর্মোপম সূত্র</h3>
<p class="bodytext">২৪০.১. “হে ভিক্ষুগণ, একটি স্থল কচ্ছপ (কূর্ম) সন্ধ্যাকালে নদীর তীরে আহারান্বেষণে বিচরণ করছিল। একটি শৃগালও সেই নদীর তীরে সন্ধ্যাকালে আহার অন্বেষণে বিচরণ করছিল। হে ভিক্ষুগণ, স্থল কচ্ছপ দূর হতে সেই শৃগালকে আহার অন্বেষণে বিচরণ করতে দেখল। দেখে গ্রীবস্তুহ পঞ্চঅঙ্গ নিজের আবরণে (খোলে) সঙ্কুচিত করে নিঃশব্দে নিষ্ক্রিয়ভাবে শংকিতচিত্তে বসে রইল। ভিক্ষুগণ, শৃগালও সেই স্থল কচ্ছপকে দূর হতে স্থিত দেখল, দেখে যেখানে সেই স্থল কচ্ছপ সেখানে উপস্থিত হলো এবং ‘যখনই এই স্থল কচ্ছপ গ্রীবাস্থ পঞ্চ অঙ্গের যেকোনো একটি অঙ্গ বের করবে তখনই ইহাকে ধরে (খোল) উৎপাটিত করে খাব’। এই চিন্তা করে সম্মুখে স্থিত হলো। হে ভিক্ষুগণ, যখন স্থল কচ্ছপ গ্রীবাস্থ পঞ্চ অঙ্গের একটি অঙ্গও বের করল না, তখন সেই শৃগাল সুযোগ লাভ না করে হতাশ হয়ে চলে গেল।”</p>
<p class="bodytext">২. “এভাবেই হে ভিক্ষুগণ, ‘যদি আমি চক্ষু বা শ্রোত্র (কর্ণ) বা ঘ্রার্ণ (নাসিকা) বা জিহ্বা বা কায় (দেহ) বা মনদ্বারে সুযোগ পাই’ এই আশায় পাপমতি মার অবিরত তোমাদের অনুসরণ করে। তাই ভিক্ষুগণ, ইন্দ্রিয়ে গুপ্তদ্বার (সংযতেন্দ্রিয়) হয়ে অবস্থান কর। চক্ষু দ্বারা রূপ দেখে নিমিত্তগ্রাহী হবে না, অনুব্যঞ্জনগ্রাহী হবে না, যে কারণে এই চক্ষু-ইন্দ্রিয়ে অসংযতভাবে অবস্থানকারীর অভিধ্যা দৌর্মনস্যকর পাপ অকুশলধর্মসমূহ অনুস্রাবিত হয়, উহার সংবরের জন্য অগ্রসর হও, চক্ষু-ইন্দ্রিয় রক্ষা করো, চক্ষু-ইন্দ্রিয়ে সংযত হও।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="bodytext">৩. “হে ভিক্ষুগণ, যখনই তোমরা ইন্দ্রিয়ে গুপ্তদ্বার হয়ে অবস্থান করবে তখন মার তোমাদের নিকট হতেও হতাশ হয়ে প্রস্থান করবে যেমন শৃগাল সুযোগ না পেয়ে কচ্ছপের নিকট হতে প্রস্থান করে।”</p>
<p class="gatha">৪. কচ্ছপ যেমন অঙ্গসমূহ স্বকীয় খোলকে করে সঙ্কুচিত, </p>
<p class="gatha">ভিক্ষু তেমন করেন সংযত আপন মনোবিতর্ক।</p>
<p class="gatha">হয়ে অনাসক্ত অন্যকে পীড়ন না করেন তিনি, </p>
<p class="gatha">হয়ে পরিনিবৃত, কিঞ্চিৎ মাত্রও পর অপবাদ করেন না তিনি।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. প্রথম কাষ্ঠখণ্ডোপম সূত্র</h3>
<p class="bodytext">২৪১.১.এক সময় ভগবান কৌশাম্বীতে অবস্থান করতেছিলেন গঙ্গা নদীর তীরে। সে সময় ভগবান গঙ্গা নদীর স্রোতে ভাসমান একটি বৃহৎ কাষ্ঠখণ্ড দেখতে পেলেন। দেখে ভিক্ষুগণকে আহ্বান করে বললেন, “হে ভিক্ষুগণ, গঙ্গা নদীর স্রোতে ভাসমান ওই বৃহৎ কাষ্ঠখণ্ডটি কি তোমরা দেখতে পাচ্ছ?” “হ্যাঁ, ভন্তে।” “হে ভিক্ষুগণ, যদি সেই কাষ্ঠখণ্ডটি এই তীরে না আসে, অপর তীরে গমন না করে, মধ্যে ডুবে না যায়, স্থলে সংলগ্ন না হয়, মনুষ্য গৃহীত না হয়, অমনুষ্য গৃহীত না হয়, ঘূর্ণিজলে পতিত না হয়, ভিতরে পচে না যায়; তাহলে হে ভিক্ষুগণ, নিশ্চয়ই সেই কাষ্ঠখণ্ডটি সমুদ্রের দিকে প্রবহমান, সমুদ্রগামী, সমুদ্রাবনত। তার কারণ কী? হে ভিক্ষুগণ, যেহেতু গঙ্গানদীর স্রোত সমুদ্রের দিকে প্রবহমান, সমুদ্রগামী, সমুদ্রাবনত।”</p>
<p class="bodytext">২. “এভাবেই হে ভিক্ষুগণ, তোমরাও যদি এই তীরে না আস, অপরতীরে না যাও, মধ্যে ডুবে না যাও, স্থলেসংলগ্ন না হও, মনুষ্য গৃহীত না হও, অমনুষ্যগৃহীত না হও, ঘূর্ণিজলে পতিত না হও, ভিতরে পচে না যাও; হে ভিক্ষুগণ, এভাবে তোমরা নির্বাণের দিকে প্রবহমান, নির্বাণগামী, নির্বাণাবনত। তার কারণ কী? হে ভিক্ষুগণ, যেহেতু সম্যক দৃষ্টি নির্বাণ-নিম্ন, নির্বাণ-প্রবণ, নির্বাণাবনত।” এরূপ উক্ত হলে একজন ভিক্ষু ভগবানকে বললেন, “ভন্তে, ‘এই তীর’ কী? ‘অপর তীর’ কী? ‘মধ্যে ডুবা’ কী? ‘স্থলেসংলগ্নতা’ কী? ‘মনুষ্যগৃহীত’ কী? ‘অমনুষ্যগৃহীত’ কী? ‘ঘূর্ণিজলে পতন’ কী? ‘অন্তঃপচিতভাব’ কী?”</p>
<p class="bodytext">৩. “হে ভিক্ষু, ‘এই তীর’ ছয় আধ্যাত্মিক আয়তনের অধিবচন। ‘অপরতীর’ ছয় বাহ্যিক আয়তনের অধিবচন। হে ভিক্ষু, ‘মধ্যে ডুবা’ নন্দিরাগের (প্রেমাসক্তি) অধিবচন। হে ভিক্ষু, ‘স্থলে সংলগ্নতা’ অস্মিমানের (আমিত্বের) অধিবচন।”</p>
<p class="bodytext">৪. “হে ভিক্ষু, ‘মনুষ্যগৃহীত’ কী? এখানে ভিক্ষু গৃহী সংশ্লিষ্ট হয়ে অবস্থান করে, তাদের (গৃহীর) আনন্দে আনন্দিত হয়, তাদের শোকে শোকগ্রস্ত হয়, তাদের সুখে সুখী হয়, তাদের দুঃখে দুঃখী হয়, তাদের করণীয় সম্পাদনে নিজে আত্মনিয়োগ করে। হে ভিক্ষু, ইহাকে বলা হয় মনুষ্যগৃহীত।”</p>
<p class="bodytext">৫. “হে ভিক্ষু, ‘অমনুষ্যগৃহীত’ কী? এখানে ভিক্ষু কোনো এক দেবনিকায়কে লক্ষ্য করে ব্রহ্মচর্য আচরণ করে, উদ্দেশ্য সে এই প্রকার শীল, ব্রত, তপ অথবা ব্রহ্মচর্যের দ্বারা দেবতা হবে বা দেব-অনুচর হবে। হে ভিক্ষু, ইহাকে বলা হয় অমনুষ্যগৃহীত।” “হে ভিক্ষু, আবর্ত (ঘূর্ণিজল) পঞ্চকামগুণের অধিবচন (নামান্তর)”।</p>
<p class="bodytext">৬. “হে ভিক্ষু, ‘অন্তঃপচিতভাব’ কী? এখানে ভিক্ষু দুঃশীল, পাপধর্মী, অশুচি শঙ্কা-স্মরিতব্য কর্ম সম্পাদনকারী<span class="ftnRef">[163]</span>, গোপনে পাপকর্ম সম্পাদনকারী হয়; সে অশ্রমণ হয়ে শ্রমণত্বের দাবীদার, অব্রাহ্মণ হয়ে ব্রাহ্মণত্বের দাবীদার, ভিতরে পচা, কামুক, কষম্বুজাত<span class="ftnRef">[164]</span> (আবর্জনা সদৃশ) হয়। হে ভিক্ষু, ইহাকে বলা হয় অন্তঃপচিতভাব।”</p>
<p class="bodytext">৭. “সেই সময় নন্দ গোপালক ভগবান হতে অদূরে স্থিত ছিলেন। অতঃপর নন্দ গোপালক ভগবানকে বললেন, “ভন্তে, আমি এই তীরে গমন করি না, অপর তীরে গমন করি না, মধ্যে ডুবি না, স্থলেসংলগ্ন নই, আমি মনুষ্যগৃহীত নই, অমনুষ্যগৃহীত নই, আবর্তগত (ঘূর্ণিজলে পতিত) নই, আমি ভিতরে পচা নই। ভন্তে, আমি কি ভগবানের নিকট প্রব্রজ্যা ও উপসম্পদা লাভ করতে পারি?” “তাহলে হে নন্দ, তুমি মালিকের গরুগুলো মালিককে ফিরিয়ে দাও (হস্তান্তর কর)”। “ভন্তে, বাছুরের জন্য আকুল আকাঙ্ক্ষী গাভীগুলো চলে যাচ্ছে।” “নন্দ, তুমি মালিকের গরুগুলো (মালিককে) হস্তান্তর কর।” অতঃপর নন্দ গোপালক মালিকের গরুগুলো (মালিককে) হস্তান্তর করে যেখানে ভগবান ছিলেন সেখানে উপস্থিত হয়ে ভগবানকে বললেন, “ভন্তে, মালিকের গরুগুলো ফিরিয়ে দিয়েছি (হস্তান্তরিত)। ভন্তে, আমি কি ভগবানের নিকট প্রব্রজ্যা ও উপসম্পদা লাভ করতে পারি?” তখন নন্দ গোপালক ভগবানের নিকট প্রব্রজ্যা ও উপসম্পদা প্রাপ্ত হলেন।</p>
<p class="bodytext">৮. অতঃপর অচির উপসম্পন্ন আয়ুষ্মান নন্দ একাকী, বিচ্ছিন্ন, অপ্রমত্ত, বীর্যবান, ধ্যাননিবিষ্ট হয়ে অবস্থান করে অচিরেই যেজন্য কুলপুত্রগণ সম্যকভাবে আগার হতে অনাগারিক প্রব্রজিত হন, সেই সর্বোত্তম ব্রহ্মচর্যের চরম লক্ষ্য ইহজীবনেই স্বয়ং অভিজ্ঞা দ্বারা সাক্ষাৎকার করে, উপলব্ধি করে অবস্থান করতে লাগলেন এবং তিনি প্রকৃষ্টরূপে জানতে পারলেন, ‘(আমার) জন্মবীজ ক্ষীণ (ক্ষয়) হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কার্য কৃত হয়েছে আর এই জীবনে (আসবক্ষয়ের জন্য) অন্য কর্তব্য নাই’। আয়ুষ্মান নন্দ অর্হৎদের অন্যতর হলেন।</p>
<p class="centered">চতুর্থ সূত্র সমাপ্ত।</p>
<h3 class="subhead">৫. দ্বিতীয় কাষ্ঠখণ্ডোপম সূত্র</h3>
<p class="bodytext">২৪২.১. এক সময় ভগবান কিমিলায় অবস্থান করছিলেন, গঙ্গানদীর তীরে। সে সময় ভগবান গঙ্গা নদীর স্রোতে ভাসমান একটি বৃহৎ কাষ্ঠখণ্ড দেখতে পেলেন। দেখে ভিক্ষুগণকে আহ্বান করে বললেন, “হে ভিক্ষুগণ, গঙ্গা নদীর স্রোতে ভাসমান ওই বৃহৎ কাষ্ঠখণ্ডটি কি তোমরা দেখতে পাচ্ছ?” “হ্যাঁ, ভন্তে।” “হে ভিক্ষুগণ, যদি সেই কাষ্ঠখণ্ডটি এই তীরে না আসে, অপর তীরে গমন না করে, মধ্যে ডুবে না যায়, স্থলেসংলগ্ন না হয়, মনুষ্য গৃহীত না হয়, অমনুষ্য গৃহীত না হয়, ঘূর্ণিজলে পতিত না হয়, ভিতরে পঁচে না যায়; তাহলে হে ভিক্ষুগণ, নিশ্চয়ই সেই কাষ্ঠখণ্ডটি সমুদ্রের দিকে প্রবহমান, সমুদ্রগামী, সমুদ্রাবনত। তার কারণ কী? হে ভিক্ষুগণ, যেহেতু গঙ্গানদীর স্রোত সমুদ্রের দিকে প্রবহমান, সমুদ্রগামী, সমুদ্রাবনত।”</p>
<p class="bodytext">২. “এভাবেই হে ভিক্ষুগণ, তোমরাও যদি এই তীরে না আস, অপরতীরে না যাও, মধ্যে ডুবে না যাও, স্থলেসংলগ্ন না হও, মনুষ্য গৃহীত না হও, অমনুষ্যগৃহীত না হও, ঘূর্ণিজলে পতিত না হও, ভিতরে পচে না যাও; হে ভিক্ষুগণ, এভাবে তোমরা নির্বাণের দিকে প্রবহমান, নির্বাণগামী, নির্বাণাবনত। তার কারণ কী? হে ভিক্ষুগণ, যেহেতু সম্যক দৃষ্টি নির্বাণ-নিম্ন, নির্বাণ-প্রবণ, নির্বাণাবনত।” এরূপ উক্ত হলে একজন ভিক্ষু ভগবানকে বললেন, “ভন্তে, ‘এই তীর’ কী? ‘অপর তীর’ কী? ‘মধ্যে ডুবা’ কী? ‘স্থলেসংলগ্নতা’ কী? ‘মনুষ্যগৃহীত’ কী? ‘অমনুষ্যগৃহীত’ কী? ‘ঘূর্ণিজলে পতন’ কী? ‘অন্তঃপচিতভাব’ কী?”</p>
<p class="bodytext">৩. “হে ভিক্ষু, ‘এই তীর’ ছয় আধ্যাত্মিক আয়তনের অধিবচন। ‘অপরতীর’ ছয় বাহ্যিক আয়তনের অধিবচন। হে ভিক্ষু, ‘মধ্যে ডুবা’ নন্দিরাগের (প্রেমাসক্তি) অধিবচন। হে ভিক্ষু, ‘স্থলেসংলগ্নতা’ অস্মিমানের (আমিত্বের) অধিবচন।”</p>
<p class="bodytext">৪. “হে ভিক্ষু, ‘মনুষ্যগৃহীত’ কী? এখানে ভিক্ষু গৃহী সংশ্লিষ্ট হয়ে অবস্থান করে, তাদের (গৃহীর) আনন্দে আনন্দিত হয়, তাদের শোকে শোকগ্রস্ত হয়, তাদের সুখে সুখী হয়, তাদের দুঃখে দুঃখী হয়, তাদের করণীয় সম্পাদনে নিজে আত্মনিয়োগ করে। হে ভিক্ষু, ইহাকে বলা হয় মনুষ্যগৃহীত।”</p>
<p class="bodytext">৫. “হে ভিক্ষু, ‘অমনুষ্যগৃহীত’ কী? এখানে ভিক্ষু কোনো এক দেবনিকায়কে লক্ষ্য করে ব্রহ্মচর্য আচরণ করে, উদ্দেশ্য সে এই প্রকার শীল, ব্রত, তপ অথবা ব্রহ্মচর্যের দ্বারা দেবতা হবে বা দেব-অনুচর হবে। হে ভিক্ষু, ইহাকে বলা হয় অমনুষ্যগৃহীত।” “হে ভিক্ষু, আবর্ত (ঘূর্ণিজল) পঞ্চকামগুণের অধিবচন (নামান্তর)”।</p>
<p class="bodytext">৬. “হে ভিক্ষু, ‘অন্তঃপচিতভাব’ কী? এখানে ভিক্ষু দুঃশীল, পাপধর্মী, অশুচি শঙ্কা স্মরিতব্য কর্ম সম্পাদনকারী, গোপনে পাপকর্ম সম্পাদনকারী হয়; সে অশ্রমণ হয়ে শ্রমণত্বের দাবীদার, অব্রাহ্মণ হয়ে ব্রাহ্মণত্বের দাবীদার, ভিতরে পচা, কামুক, কষম্বুজাত (আবর্জনা সদৃশ) হয়। হে ভিক্ষু, ইহাকে বলা হয় অন্তঃপচিতভাব।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. আসক্ত পর্যায় সূত্র</h3>
<p class="bodytext">২৪৩.১. এক সময় ভগবান শাক্যদের মধ্যে অবস্থান করতেছিলেন কপিলাবাস্তুর নিগ্রোধারামে। সেই সময় কপিলবস্তুবাসী শাক্যগণের নিমিত্ত অভিনব সন্থাগার<span class="ftnRef">[165]</span> সদ্য নির্মিত হয়েছে যা এখনো কোনো শ্রমণ, ব্রাহ্মণ বা মনুষ্যজাতির অব্যবহৃত। অতঃপর কপিলাবাস্তুর শাক্যগণ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপ্রান্তে বসলেন। একপ্রান্তে উপবিষ্ট কপিলাবাস্তুর শাক্যগণ ভগবানকে বললেন : </p>
<p class="bodytext">২. “ভন্তে, এখানে কপিলাবাস্তুর শাক্যগণের এক অভিনব সন্থাগারঅধুনা নির্মিত হয়েছে, তা এখনো কোনো শ্রমণ, ব্রাহ্মণ বা মনুষ্যজাতির ব্যবহৃত নয়। ভন্তে, ভগবান! আপনি উহা প্রথমে ব্যবহার করুন। ভগবান কর্তৃক সর্বপ্রথম ব্যবহৃত হলে পরে কপিলাবস্তুর শাক্যেরা উহা ব্যবহার করবেন। ইহা শাক্যগণের পক্ষে দীর্ঘকাল হিতসুখের কারণ হবে।”</p>
<p class="bodytext">ভগবান নীরবে সম্মত হলেন।</p>
<p class="bodytext">৩. অতঃপর ভগবানের সম্মতি অবগত হয়ে কপিলাবাস্তুর শাক্যগণ আসন হতে উঠে ভগবানকে অভিবাদনপূর্বক প্রদক্ষিণ করে যেখানে সন্থাগারসেখানে উপস্থিত হলেন। উপস্থিত হয়ে সন্থাগারের সর্বত্র বিছানা পেতে আসনসমূহ স্থাপন করলেন, উদকভান্ড (জলাধার) স্থাপিত করলেন, তৈল-প্রদীপ প্রজ্জ্বলিত করলেন এবং ভগবানের নিকট উপস্থিত হয়ে ভগবানকে বললেন : </p>
<p class="bodytext">৪. “ভন্তে, সন্থাগারের সর্বত্র নানা আস্তরণে সজ্জিত, আসনসমূহ পাতা হয়েছে, জলভান্ড স্থাপিত ও তৈল-প্রদীপ জ্বালানো হয়েছে। ভন্তে, ভগবান! এখন যা সঙ্গত মনে করেন করতে পারেন।”</p>
<p class="bodytext">৫. তখন ভগবান নিবস্তুন (অন্তর্বাস-উত্তরাসঙ্গ) পরিধান করে পাত্র-চীবর (সঙ্ঘাটি) নিয়ে সন্থাগারে উপনীত হলেন। উপস্থিত হয়ে পাদ ধৌত করে সন্থাগারে প্রবেশ করলেন এবং মধ্যম স্তম্ভ আশ্রয় করে পূর্বাভিমুখে উপবেশন করলেন। ভিক্ষুসংঘও পাদধৌত করে সন্থাগারে প্রবেশপূর্বক পশ্চিম প্রাচীর আশ্রয় করে পূর্বাভিমুখে ভগবানকে সম্মুখে রেখেই বসলেন। কপিলাবস্তুর শাক্যগণ পাদ ধৌত করে সন্থাগারে প্রবেশপূর্বক পশ্চিমমুখী হয়ে ভগবানকে সম্মুখে রেখেই পূর্বভিত্তির আশ্রয়ে উপবেশন করলেন।</p>
<p class="bodytext">৬. তখন ভগবান অধিকরাত্রি (বারোটা) পর্যন্ত কপিলাবাস্তুর শাক্যগণকে ধর্মোপদেশ দ্বারা (ঐহিক-পারত্রিক হিত) প্রদর্শন করে (কুশলধর্ম) গ্রহণ করায়ে (তাতে) উৎসাহিত ও হর্সোৎফুল্ল করে এই বলে বিদায় দিলেন, “হে গৌতমগোত্রীয়গণ, রাত্রি অধিক হয়েছে। এখন আপনারা যা সময়োচিত মনে করেন করতে পারেন।” “হ্যাঁ, ভন্তে।” বলে কপিলাবাস্তুর শাক্যগণ ভগবানকে প্রত্যুত্তর প্রদান করে আসন হতে উঠে ভগবানকে অভিবাদন ও প্রদক্ষিণ করে প্রস্থান করলেন।</p>
<p class="bodytext">৭. অতঃপর কপিলাবাস্তুর শাক্যগণের প্রস্থানের অল্পক্ষণ পর ভগবান আয়ুষ্মান মহামৌদগল্লায়নকে আহ্বান করে বললেন, “হে মৌদগল্লায়ন, ভিক্ষুসংঘ বিগত স্ত্যানমিদ্ধ<span class="ftnRef">[166]</span> (স্ত্যানমিদ্ধ দ্বারা অভিভূত নয়)। ভিক্ষুগণকে ধর্মকথায় উপদেশ প্রদান কর। আমার পৃষ্ঠদশ ক্লান্ত হয়েছে, সুতরাং আমি বিশ্রাম করব”। “হ্যাঁ, ভন্তে” বলে আয়ুষ্মান মহামৌদগল্লায়ন ভগবানকে প্রত্যুত্তর প্রদান করলেন। তৎপর ভগবান চতুর্গুণ সঙ্ঘাটি বিছায়ে পায়ের উপর পা স্থাপন করে, স্মৃতিমান ও সম্প্রজ্ঞানী হয়ে, যথাসময়ে উত্তান-সংজ্ঞা মনে রেখে দক্ষিণ (ডান) পাশে সিংহ শয্যায় শয়ন করলেন। অতঃপর আয়ুষ্মান মহামৌদগল্লায়ন ভিক্ষুগণকে আহ্বান করলেন, “বন্ধুগণ, ” “হ্যাঁ, বন্ধু” বলে সেই ভিক্ষুগণ আয়ুষ্মান মহামৌদগল্লায়নকে প্রত্যুত্তর প্রদান করলেন। আয়ুষ্মান মহামৌদগল্লায়ন বললেন, “বন্ধুগণ, আপনাদেরকে আসক্ত পর্যায় ও অনাসক্ত পর্যায় সম্পর্কে দেশনা করব। তা শ্রবণ করুন, উত্তমরূপে মনোনিবেশ করুন; আমি ভাষণ করব।” “হ্যাঁ, বন্ধু” বলে সেই ভিক্ষুগণ আয়ুষ্মান মহামৌদগল্লায়নকে প্রত্যুত্তর প্রদান করলেন। আয়ুষ্মান মহামৌদগল্লায়ন বললেন, </p>
<p class="bodytext">৮. “বন্ধুগণ, কিরূপে আসক্ত হয়? বন্ধুগণ, এখানে ভিক্ষু চক্ষু দ্বারা রূপ দেখে চক্ষুগ্রাহ্য প্রিয়রূপে রাগানুরক্ত হয়, অপ্রিয়রূপে বিরক্ত হয়, কায়গত স্মৃতি উপস্থিত না হওয়ায় লঘুচেতা হয়ে অবস্থান করে, সে চেতঃবিমুক্তি ও প্রজ্ঞাবিমুক্তি যথাযথভাবে জানে না যাতে নিরবশেষে সর্ব পাপ অকুশল-ধর্ম নিরুদ্ধ হতে পারে।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ। “বন্ধুগণ, ইহাকে বলা হয়, ভিক্ষু চক্ষু-বিজ্ঞেয় রূপে আসক্ত (কামানুরক্ত) হয়, শ্রোত্র-বিজ্ঞেয় শব্দে আসক্ত হয়, ঘ্রাণ-বিজ্ঞেয় গন্ধে আসক্ত হয়, জিহ্বাবিজ্ঞেয় রসে আসক্ত হয়, কায়বিজ্ঞেয় স্প্রষ্টব্যে আসক্ত হয় ও মনোবিজ্ঞেয় ধর্মে আসক্ত হয়। বন্ধুগণ, এভাবে অবস্থানকারী ভিক্ষুর নিকট যদি চক্ষুপথে, শ্রোত্রপথে, ঘ্রাণপথে, জিহ্বাপথে, কায়পথে ও মনোপথে মার উপস্থিত হয়, তাহলে মার সুযোগ লাভ করে, আলম্বন লাভ করে।”</p>
<p class="bodytext">৯. “বন্ধুগণ, মনে করুন, শুষ্ক, নীরস ও বৎসরাধিককাল পুরানো তিনাগার বা নলাগার (নলখাগড়া নির্মিত পর্ণশালা)। যদি পূর্বদিক হতে একজন পুরুষ তৃণোল্কা (তৃণের মশাল) নিয়ে সেখানে উপস্থিত হয়, তাহলে সেই অগ্নি সুযোগ লাভ করে, আলম্বন লাভ করে; যদি পশ্চিমদিক হতে একজন পুরুষ তৃণোল্কা নিয়ে সেখানে উপস্থিত হয়, তাহলে সেই অগ্নি সুযোগ লাভ করে, আলম্বন লাভ করে; যদি উত্তরদিক হতে একজন পুরুষ তৃণোল্কা নিয়ে সেখানে উপস্থিত হয়, তাহলে সেই অগ্নি সুযোগ লাভ করে, আলম্বন লাভ করে; দক্ষিণ দিক, নিম্নদিক, ঊর্ধ্বদিক, যেকোনো দিক হতে একজন পুরুষ তৃণোল্কা নিয়ে সেখানে উপস্থিত হয়, তাহলে সেই অগ্নি সুযোগ লাভ করে, আলম্বন লাভ করে। তদ্রূপভাবেই বন্ধুগণ, এভাবে অবস্থানকারী ভিক্ষুর নিকট যদি চক্ষুপথে, শ্রোত্রপথে, ঘ্রাণপথে, জিহ্বাপথে, কায়পথে ও মনোপথে মার উপস্থিত হয়, তাহলে মার সুযোগ লাভ করে, আলম্বন লাভ করে। বন্ধুগণ, রূপ এভাবে অবস্থানকারী ভিক্ষুকে পরাজিত করে, ভিক্ষু রূপকে পরাজিত করে না;শব্দ, গন্ধ, রস, স্প্রষ্টব্য ও ধর্ম এভাবে অবস্থানকারী ভিক্ষুকে পরাজিত করে, ভিক্ষু শব্দ, গন্ধ, রস, স্প্রষ্টব্য ও ধর্মকে পরাজিত করে না। বন্ধুগণ, ইহাকে বলা হয়, ভিক্ষু রূপাভিভূত (পরাজিত), শব্দাভিভূত, গন্ধাভিভূত রসাভিভূত, স্প্রষ্টব্যাভিভূত ও ধর্মাভিভূত, পরাভূত, প্রভুত্বহীন (অবিজয়ী); সংক্লেশকর, দুঃখবিপাকী, বিরক্তিকর, ভবিষ্যতে জন্ম-জরা-মরণধর্মী পাপা-অকুশলধর্মসমূহ তাকে (সেই ভিক্ষুকে) পরাজিত করে। এভাবেই বন্ধুগণ, আসক্ত হয়।”</p>
<p class="bodytext">১০. “বন্ধুগণ, কিভাবে ভিক্ষু অনাসক্ত হয়? বন্ধুগণ, এখানে ভিক্ষু চক্ষু দ্বারা রূপ দেখে প্রিয়রূপে প্রলোভিত হন না, অপ্রিয়রূপে বিরক্ত হন না, তিনি উপস্থিত কায়গতস্মৃতি হয়ে অবস্থান করেন, তিনি অপ্রমেয়চিত্তে (অসঙ্কীর্ণচিত্তে) সেই চিত্ত বিমুক্তি ও প্রজ্ঞাবিমুক্তি যথাযথভাবে সম্যক জ্ঞানে জানেন যেখানে তার উৎপন্ন পাপা-অকুশলধর্ম সম্পূর্ণরূপে নিরুদ্ধ হয়।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “বন্ধুগণ, ইহাকে বলা হয় ভিক্ষু চক্ষু-বিজ্ঞেয় রূপে, শ্রোত্র-বিজ্ঞেয় শব্দে, ঘ্রাণ-বিজ্ঞেয় গন্ধে, জিহ্বা-বিজ্ঞেয় রসে, কায়-বিজ্ঞেয় স্প্রষ্টব্যে ও মনোবিজ্ঞেয় ধর্মে অনাসক্ত হন। বন্ধুগণ, এভাবে অবস্থানকারী ভিক্ষুর নিকট যদি চক্ষুপথে, শ্রোত্রপথে, ঘ্রাণপথে, জিহ্বাপথে, কায়পথে ও মনোপথে মার উপস্থিত হয়, তাহলে মার সুযোগ লাভ করে না, আলম্বন লাভ করে না।”</p>
<p class="bodytext">১১. “বন্ধুগণ, মনে করুন, ঘন মৃত্তিকা দ্বারা সদ্য লেপনকৃত কোনো কূটাগার (পান'শালা) বা বড়ঘর। যদি পূর্বদিক হতে একজন পুরুষ প্রজ্জ্বলিত তৃণোল্কা (তৃণের মশাল) নিয়ে সেখানে উপস্থিত হয়, তাহলে সেই অগ্নি সুযোগ লাভ করে না, আলম্বন লাভ করে না; যদি পশ্চিমদিক, উত্তরদিক, দক্ষিণদিক, নিম্নদিক, ঊর্ধ্বদিক বা যেকোনো দিক হতে একজন পুরুষ প্রজ্জ্বলিত তৃণোল্কা নিয়ে সেখানে উপস্থিত হয়, তাহলে সেই অগ্নি সুযোগ লাভ করে না, আলম্বন লাভ করে না। তদ্রূপভাবেই বন্ধুগণ, এভাবে অবস্থানকারী ভিক্ষুর নিকট যদি চক্ষুপথে, শ্রোত্রপথে, ঘ্রাণপথে, জিহ্বাপথে, কায়পথে ও মনোপথে মার উপস্থিত হয়, তাহলে মার সুযোগ লাভ করে না, আলম্বন লাভ করে না। বন্ধুগণ, এভাবে অবস্থানকারী ভিক্ষুকে রূপ পরাজিত করে না, ভিক্ষুই রূপকে পরাজিত করেন; শব্দ, গন্ধ, রস, স্প্রষ্টব্য, ধর্ম এভাবে অবস্থানকারী ভিক্ষুকে পরাজিত করে না, ভিক্ষুই শব্দ, গন্ধ, রস, স্প্রষ্টব্য ও ধর্মকে পরাজিত করেন। বন্ধুগণ, ইহাকে বলা হয়, ভিক্ষু রূপবিজয়ী, শব্দবিজয়ী, গন্ধবিজয়ী, রসবিজয়ী, স্প্রষ্টব্যবিজয়ী, ধর্মবিজয়ী, বিজেতা, প্রভুত্বস্তুম্পন্ন; সংক্লেশকর, দুঃখবিপাকী, বিরক্তিকর, ভবিষ্যতে জন্ম-জরা-মরণধর্মী পাপা-অকুশল-ধর্মসমূহকে তিনি (সেই ভিক্ষু) পরাজিত করেন। এভাবেই বন্ধুগণ, অনাসক্ত হয়।”</p>
<p class="bodytext">১২. অতঃপর ভগবান গাত্রোত্থান করে আয়ুষ্মান মহামৌদগল্লায়নকে আহ্বান করলেন, “সাধু, সাধু, মৌদগল্লায়ন! হে মৌদগল্লায়ন, তুমি ভিক্ষুগণকে উত্তমরূপে আসক্ত পর্যায় ও অনাসক্ত পর্যায় সম্পর্কে উপদেশ দিয়েছ।”</p>
<p class="bodytext">আয়ুষ্মান মহামৌদগল্লায়ন ইহা ভাষণ করলেন, শাস্তা সন্তুষ্ট হলেন। সেই ভিক্ষুগণ প্রসন্ন মনে আয়ুষ্মান মহামৌদগল্লায়নের ভাষণ অভিনন্দন করলেন।</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. দুঃখধর্ম সূত্র</h3>
<p class="bodytext">২৪৪.১. “হে ভিক্ষুগণ, যখন হতে ভিক্ষু সর্বদুঃখ-ধর্মের (স্বভাবের) উদয়-বিলয় যথাযথভাবে সম্যক জ্ঞানে জানেন (তখন) তার নিকট কামসমূহ<span class="ftnRef">[167]</span> সেভাবে দৃষ্ট হয়, যেভাবে কামসমূহ দৃষ্ট হলে, কামের প্রতি যে কামচ্ছন্দ, কামস্নেহ, কামমূর্ছনা, কামযন্ত্রণা তা চিত্ত অধিকার করে স্থিত হয় না। সেরূপেই তার আচরণ-বিচরণ কার্যে পরিণত (পরিচিত) হয়, যেরূপ আচরণ-বিচরণরতের অভিধ্যা-দৌর্মনস্য পাপা-অকুশল-ধর্মসমূহ চিত্ত অধিকার করে স্থিত হয় না।”</p>
<p class="bodytext">২. “হে ভিক্ষুগণ, কিভাবে ভিক্ষু সর্বদুঃখ-ধর্মের উদয়-বিলয় যথাযথভাবে সম্যক জ্ঞানে জানেন? ইহা রূপ, ইহা রূপের উদয়, ইহা রূপের বিলয়; ইহা বেদনা, ইহা বেদনার উদয়, ইহা বেদনার বিলয়; ইহা সংজ্ঞা, ইহা সংজ্ঞার উদয়, ইহা সংজ্ঞার বিলয়; ইহা সংস্কার, ইহা সংস্কারের উদয়, ইহা সংস্কারের বিলয়; ইহা বিজ্ঞান, ইহা বিজ্ঞানের উদয়, ইহা বিজ্ঞানের বিলয়। এভাবেই হে ভিক্ষুগণ, ভিক্ষু সর্বদুঃখ ধর্মের উদয়-বিলয় যথাযথভাবে সম্যক জ্ঞানে জানেন।”</p>
<p class="bodytext">৩. “হে ভিক্ষুগণ, কিভাবে ভিক্ষুর কামসমূহ দৃষ্ট হয়, যেভাবে কামসমূহ দৃষ্ট হলে কামের প্রতি যে কামচ্ছন্দ, কামস্নেহ, কামমূর্ছনা, কামযন্ত্রণা তা চিত্ত অধিকার করে স্থিত হয় না? ভিক্ষুগণ, যেমন কোনো স্থানেধূম ও শিখাহীন প্রদীপ্ত অঙ্গারপূর্ণ এক পুরুষের (চার হাত) অধিক পরিমিত অঙ্গারগর্ত আছে, যখন তথায় জীবনেচ্ছু, অমরণেচ্ছু, সুখকামী, দুঃখবিরোধী কোনো ব্যক্তি আসে, তাকে দুইজন বলবান পুরুষ বাহুযুগলে সজোরে ধরে নির্দয়ভাবে অঙ্গারগর্তের দিকে আকর্ষণ করে<span class="ftnRef">[168]</span>, তখন সেই ব্যক্তি ইতস্তত দেহ নমিত করবে। তার কারণ কী? নিশ্চয়ই ইহা সেই পুরুষের সুবিদিত ‘যদি আমি এই অঙ্গারগর্তে পতিত হই, তবে সে কারণে আমার মৃত্যু ঘটতে পারে, অথবা মরণসম দুঃখভোগ হতে পারে’। এভাবেই হে ভিক্ষুগণ, ভিক্ষুর অঙ্গারকূপের ন্যায় কামসমূহ দৃষ্ট হয়, যেভাবে কামসমূহ দৃষ্ট হলে কামের প্রতি যে কামচ্ছন্দ, কামস্নেহ, কামমূর্ছন, কামযন্ত্রণা তা চিত্ত অধিকার করে স্থিত হয় না।”</p>
<p class="bodytext">৪. “হে ভিক্ষুগণ, কিভাবে ভিক্ষুর আচরণ-বিচরণ কার্যে পরিণত (পরিচিত) হয়, যেরূপ আচরণ-বিচরণরতের অভিধ্যা-দৌর্মনস্য পাপা-অকুশল-ধর্মসমূহ চিত্ত অধিকার করে স্থিত হয় না? যেমন, ভিক্ষুগণ, কোনো পুরুষ কাঁটাবহুল বনে প্রবেশ করে। তার সম্মুখে, পশ্চাতে, উত্তরে, দক্ষিণে, নিচে, উপরে কাঁটা। সে এই চিন্তা করে সম্মুখে পশ্চাতে গমন করে, ‘এই কাঁটা আমাকে বিদ্ধ না করুক।’ এভাবেই হে ভিক্ষুগণ, জগতে যে প্রিয়রূপ সাত (মনোরম)-রূপ (বিদ্যমান), আর্যবিনয়ে ইহাকে বলা হয় কাঁটা। ইহা বিদিত হয়ে সংবর ও অসংবর জ্ঞাতব্য।”</p>
<p class="bodytext">৫. “হে ভিক্ষুগণ, কিভাবে অসংবর (অসংযত) হয়? ভিক্ষুগণ, এখানে ভিক্ষু চক্ষু দ্বারা রূপ দেখে চক্ষুগ্রাহ্য প্রিয়রূপে রাগানুরক্ত হয়, অপ্রিয়রূপে বিরক্ত হয়, কায়গতস্মৃতি উপস্থাপিত না হওয়ায় লঘুচেতা হয়ে অবস্থান করে, সে চিত্তবিমুক্তি এবং প্রজ্ঞাবিমুক্তি যথাযথভাবে সম্যক প্রজ্ঞায় জানে না যাতে নিরবশেষে সকল পাপা-অকুশল-ধর্ম নিরুদ্ধ হতে পারে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ। “হে ভিক্ষুগণ, এভাবেই ভিক্ষু অসংবর (অসংযত) হয়।”</p>
<p class="bodytext">৬. “হে ভিক্ষুগণ, কিভাবে সংবর (সংযত) হয়? ভিক্ষুগণ, এখানে ভিক্ষু চক্ষু দ্বারা রূপ দেখে চক্ষুগ্রাহ্য প্রিয়রূপে রাগানুরক্ত হন না, অপ্রিয়রূপে বিরক্ত হন না, কায়গতস্মৃতি উপস্থাপিত হওয়ায় অপ্রমেয় চিত্তে অবস্থান করেন, তিনি চেতঃ বিমুক্তি এবং প্রজ্ঞাবিমুক্তি যথাযথভাবে সম্যক প্রজ্ঞায় জানেন যাতে নিরবশেষে সর্ব পাপা-অকুশল-ধর্ম নিরুদ্ধ হয়।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ। “হে ভিক্ষুগণ, এভাবেই ভিক্ষু সংবর (সংযত) হন।”</p>
<p class="bodytext">৭. “হে ভিক্ষুগণ, যদি ভিক্ষুর এভাবে আচরণ-বিচরণকালে স্মৃতি সম্মোহ (বিভ্রম)-বশত ক্বচিৎ-কদাচিৎ সংযোজনীয় পাপা-অকুশল-সংকল্প উৎপন্ন হয়, ওই বিষয়ে স্মৃতি ধীরে উৎপন্ন হয়; কিন্তু উহাকে শীঘ্র শীঘ্র ত্যাগ করে, অপসারণ করে, বিনাশ করে, সমুচ্ছেদ করে। যেমন ভিক্ষুগণ, কোনো ব্যক্তি দিনের তাপে সন্তপ্ত লৌহকটাহে দুই বা তিনটি জলবিন্দু নিক্ষেপ করে। ভিক্ষুগণ, জলবিন্দুর পতন ধীরে ধীরে হয়, অথচ তা সত্বর পরিক্ষয় হয়, নিঃশেষে শুকিয়ে যায়। এভাবেই হে ভিক্ষুগণ, যদি ভিক্ষুর এভাবে আচরণ-বিচরণকালে স্মৃতি সম্মোহবশত ক্বচিৎ-কদাচিৎ সংযোজনীয় পাপা-অকুশল-সংকল্প উৎপন্ন হয়, ওই বিষয়ে স্মৃতি ধীরে উৎপন্ন হয়; কিন্তু উহাকে শীঘ্র শীঘ্র ত্যাগ করে, অপসারণ করে, বিনাশ করে, সমুচ্ছেদ করে। হে ভিক্ষুগণ, এভাবেই ভিক্ষুর আচরণ-বিচরণ কার্যে পরিণত হয়, যেভাবে আচরণ-বিচরণরতের অভিধ্যা দৌর্মনস্য পাপা-অকুশল-ধর্মসমূহ চিত্ত অধিকার করে স্থিত হয় না।”</p>
<p class="bodytext">৮. “হে ভিক্ষুগণ, এভাবে আচরণকারী এভাবে বিচরণকারী ভিক্ষুকে যদি রাজাগণ বা রাজমহামাত্যগণ বা মিত্রগণ বা অমাত্যগণ বা রক্তের সম্বন্ধযুক্ত জ্ঞাতিগ্রোত্রবর্গ ভোগসম্পত্তি আনয়নপূর্বক বলে, ‘হে পুরুষ, আসুন, এই কাষায়বস্ত্রসমূহ কেন আপনাকে যন্ত্রণা দেয়, কেন আপনি মুণ্ডিত মস্তকে ভিক্ষাপাত্র হস্তে বিচরণ করছেন? আসুন, গার্হস্থ্য জীবনে পদার্পণ করে ভোগ সম্পত্তি পরিভোগ করুন ও পুণ্য সম্পাদন করুন। হে ভিক্ষুগণ, এভাবে আচরণকারী, এভাবে বিচরণকারী সেই ভিক্ষু যে গৃহীজীবনে (হীন জীবনে) ফিরে আসবেন, এমন কারণ বিদ্যমান নেই।”</p>
<p class="bodytext">৯. “যেমন ভিক্ষুগণ, গঙ্গানদী পূর্বনিম্না, পূর্বপ্রবণা ও পূর্বাবনতা। ‘আমরা এই গঙ্গানদীকে পশ্চিমনিম্না, পশ্চিমপ্রবণা ও পশ্চিমাবনতা করব’ এ উদ্দেশ্যে মহাজনগণ কোদাল এবং ঝুড়ি নিয়ে আগমন করে। হে ভিক্ষুগণ, তোমরা ইহা কী মনে কর, সেই মহাজনগণ গঙ্গানদীকে পশ্চিমনিম্না, পশ্চিমপ্রবণা, পশ্চিমাবনতা করতে পারবে কি?” “নিশ্চয়ই নয়, ভন্তে।” “তার কারণ কী?” “ভন্তে, গঙ্গা নদী পূর্বনিম্না, পূর্বপ্রবণা, পূর্বাবনতা; ইহাকে পশ্চিমনিম্না, পশ্চিমপ্রবণা, পশ্চিমাবনতা করা সহজ নয় অধিকন্তু তা করতে চাইলে মহাজনগণ দুঃখ-দুর্দশার ভাগী হবে।”</p>
<p class="bodytext">১০. “এভাবেই হে ভিক্ষুগণ, এভাবে আচরণকারী এভাবে বিচরণকারী ভিক্ষুকে যদি রাজাগণ বা রাজমহামাত্যগণ বা মিত্রগণ বা অমাত্যগণ বা রক্তের সম্বন্ধযুক্ত জ্ঞাতিগ্রোত্রবর্গ ভোগসম্পত্তি আনয়নপূর্বক বলে, ‘হে পুরুষ, আসুন, এই কাষায়বস্ত্রসমূহ কেন আপনাকে যন্ত্রণা দেয়, কেন আপনি মুণ্ডিত মস্তকে ভিক্ষাপাত্র হস্তে বিচরণ করছেন? আসুন, গার্হস্থ্যজীবনে পদার্পণ করে ভোগ সম্পত্তি পরিভোগ করুন ও পুণ্য সম্পাদন করুন। হে ভিক্ষুগণ, এভাবে আচরণকারী, এভাবে বিচরণকারী সেই ভিক্ষু যে গৃহীজীবনে (হীন জীবনে) ফিরে আসবেন, এমন কারণ বিদ্যমান নেই।” “তার কারণ কী?” “যেহেতু হে ভিক্ষুগণ, সেই ভিক্ষুর চিত্ত দীর্ঘকাল হতে বিবেকনিম্ন, বিবেক<span class="ftnRef">[169]</span>-প্রবণ, বিবেকাবনত। তাই হীনজীবনে ফিরে আসার কারণ তথায় বিদ্যমান নেই।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. কিংশুকোপম সূত্র</h3>
<p class="bodytext">২৪৫.১. অতঃপর একজন ভিক্ষু যেখানে জনৈক ভিক্ষু ছিলেন সেখানে উপস্থিত হয়ে সেই ভিক্ষুকে বললেন, “বন্ধু, কী প্রকারে একজন ভিক্ষুর অন্তর্দৃষ্টি সুবিশুদ্ধ হয়?” “বন্ধু, যেহেতু একজন ভিক্ষু ছয় স্পর্শায়তনের উদয় ও বিলয়কে যথাযথভাবে সম্যক প্রজ্ঞায় জানেন, এই প্রকারে ভিক্ষুর অন্তর্দৃষ্টি (দর্শন) সুবিশুদ্ধ হয়।”</p>
<p class="bodytext">২. তখন সেই ভিক্ষু ওই ভিক্ষুর উত্তরে অসন্তুষ্ট হয়ে যেখানে (অপর) একজন ভিক্ষু ছিলেন সেখানে উপস্থিত হয়ে সেই ভিক্ষুকে বললেন, “বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?” “বন্ধু, যেহেতু ভিক্ষু পঞ্চ-উপাদানস্কন্ধের উদয় ও বিলয় যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।”</p>
<p class="bodytext">৩. তখন সেই ভিক্ষু ওই ভিক্ষুর প্রশ্নোত্তরে অসন্তুষ্ট হয়ে যেখানে (অপর) একজন ভিক্ষু ছিলেন সেখানে উপস্থিত হয়ে সেই ভিক্ষুকে বললেন, “বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?” “বন্ধু, যেহেতু ভিক্ষু চারি মহাভূতের উদয় ও বিলয় যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।”</p>
<p class="bodytext">৪. তখন সেই ভিক্ষু ওই ভিক্ষুর প্রশ্নোত্তরে অসন্তুষ্ট হয়ে যেখানে (অপর) একজন ভিক্ষু ছিলেন সেখানে উপস্থিত হয়ে সেই ভিক্ষুকে বললেন, “বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?” “বন্ধু, যেহেতু ভিক্ষু ‘যা কিছু সমুদয়ধর্মী (উদয়শীল) তৎসমস্ত নিরোধধর্মী’ ইহা যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।”</p>
<p class="bodytext">৫. তখন সেই ভিক্ষু (প্রশ্নকর্তা) ওই ভিক্ষুর প্রশ্নোত্তরে অসন্তুষ্ট হয়ে যেখানে ভগবান ছিলেন সেখানে উপস্থিত হয়ে ভগবানকে বললেন, “ভন্তে, আমি যেখানে একজন ভিক্ষু ছিলেন সেখানে উপস্থিত হয়ে সেই ভিক্ষুকে এরূপ বলেছি, ‘বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?’ এরূপ উক্ত হলে সেই ভিক্ষু আমাকে এরূপ বলল, ‘বন্ধু, যেহেতু ভিক্ষু ছয় স্পর্শায়তনের উদয় ও বিলয়কে যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।’ ভন্তে, তখন আমি সেই ভিক্ষুর প্রশ্নোত্তরে অসন্তুষ্ট হয়ে যেখানে (অপর) একজন ভিক্ষু ছিলেন। সেখানে উপস্থিত হয়ে সেই ভিক্ষুকে এরূপ বলি, ‘বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?’ এরূপ উক্ত হলে সেই ভিক্ষু আমাকে এরূপ বলল, ‘বন্ধু, যেহেতু ভিক্ষু পঞ্চ-উপাদানস্কন্ধের উদয় ও বিলয়কে যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।’ ভন্তে, তখন আমি সেই ভিক্ষুর প্রশ্নোত্তরে অসন্তুষ্ট হয়ে যেখানে (অপর) একজন ভিক্ষু ছিলেন সেখানে উপস্থিত হয়ে সেই ভিক্ষুকে এরূপ বলি, ‘বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?’ এরূপ উক্ত হলে সেই ভিক্ষু আমাকে এরূপ বলল, ‘বন্ধু, যেহেতু ভিক্ষু চারি মহাভূতের উদয় ও বিলয়কে যথাযথভাবে সম্যক প্রজ্ঞায় জানেন, এতেই ভিক্ষুর অন্তর্দৃষ্টি সুবিশুদ্ধ হয়।’ ভন্তে, তখন আমি সেই ভিক্ষুর প্রশ্নোত্তরে অসন্তুষ্ট হয়ে যেখানে (অপর)একজন ভিক্ষু ছিলেন সেখানে উপস্থিত হয়ে সেই ভিক্ষুকে এরূপ বলি, ‘বন্ধু, কিসে ভিক্ষুর অন্তর্দৃষ্টি সুবিশুদ্ধ হয়?’ এরূপ উক্ত হলে সেই ভিক্ষু আমাকে বলল, ‘বন্ধু, যেহেতু ভিক্ষু ‘যা কিছু সমুদয়ধর্মী তৎসমস্তই নিরোধধর্মী’ ইহা যথাযথভাবে প্রকৃষ্টরূপে জানেন, এতেই ভিক্ষুর অন্তর্দৃষ্টি সুবিশুদ্ধ হয়।’ তখন ভন্তে, আমি সেই ভিক্ষুর প্রশ্নোত্তরে অসন্তুষ্ট হয়ে যেখানে ভগবান ছিলেন সেখানে উপস্থিত হয়েছি। ভন্তে, কিসে ভিক্ষুর অন্তর্দৃষ্টি সুবিশুদ্ধ হয়?”</p>
<p class="bodytext">৬. “হে ভিক্ষু, যেমন কোনো পুরুষ পূর্বে কখনো কিংশুকবৃক্ষ দেখেনি। সেই ব্যক্তি যেখানে কিংশুকবৃক্ষদর্শী পুরুষ আছে সেখানে উপস্থিত হয়ে সেই পুরুষকে বলে, ‘ওহে পুরুষ, কিংশুক বৃক্ষ দেখতে কিরূপ?’ সে এরূপ বলে, ‘হে পুরুষ, কিংশুকবৃক্ষ দগ্ধ গোঁজের মতো কালো বর্ণের’। হে ভিক্ষু, সে সময়ে সেই পুরুষ কিংশুকবৃক্ষ যেরূপ দর্শন করে সেরূপই প্রকাশ করে। হে ভিক্ষু, তখন সেই পুরুষ তার প্রশ্নোত্তরে অসন্তুষ্ট হয়ে যেখানে জনৈক কিশুকবৃক্ষ দর্শনকারী পুরুষ আছে সেখানে উপস্থিত হয়ে সেই পুরুষকে বলে, ‘ওহে পুরুষ, কিংশুকবৃক্ষ দেখতে কিরূপ?’ সে এরূপ বলে, ‘হে পুরুষ, কিংশুক বৃক্ষ মাংসপেশীর মতো লাল বর্ণের’। হে ভিক্ষু, সে সময়ে সেই পুরুষ যেরূপ কিংশুকবৃক্ষ দর্শন করে সেরূপই প্রকাশ করে। হে ভিক্ষু, তখন সেই পুরুষ তার প্রশ্নোত্তরে অসন্তুষ্ট হয়ে যেখানে জনৈক কিংশুকবৃক্ষ দর্শনকারী পুরুষ আছে সেখানে উপস্থিত হয়ে সেই পুরুষকে বলে, ‘ওহে পুরুষ, কিংশুকবৃক্ষ দেখতে কিরূপ?’ সে এরূপ বলে, ‘হে পুরুষ, কিংশুকবৃক্ষ উৎপাটিত-ছাল শিরীষ বৃক্ষের বিদীর্ণ আবরণের মতো।’ হে ভিক্ষু, তখন সেই পুরুষ যেরূপ কিংশুকবৃক্ষ দর্শন করে সেরূপই প্রকাশ করে। হে ভিক্ষু, তখন সেই পুরুষ তার প্রশ্নোত্তরে অসন্তুষ্ট হয়ে যেখানে জনৈক কিংশুকবৃক্ষ দর্শনকারী পুরুষ আছে সেখানে উপস্থিত হয়ে সেই পুরুষকে বলে, ‘হে পুরুষ কিংশুকবৃক্ষ দেখতে কিরূপ?’ সে এরূপ বলে, ‘হে পুরুষ, কিংশুকবৃক্ষ ঘন পত্র-পল্লব সমন্বিত নিবিড় ছায়াসম্পন্ন নিগ্রোধবৃক্ষের মত।’ হে ভিক্ষু, তখন সেই পুরুষ যেরূপ কিংশুকবৃক্ষ দর্শন করে সেরূপই প্রকাশ করে। এভাবেই হে ভিক্ষু, যেভাবে অধিমুক্ত সৎপুরুষগণের অন্তর্দৃষ্টি সুবিশুদ্ধ হয়, সেভাবেই সেই সৎপুরুষগণ কর্তৃক তা ব্যাখ্যাত (ঘোষিত) হলো।”</p>
<p class="bodytext">৭. “যেমন ভিক্ষু, রাজার সীমান্তবর্তী নগরকে সুরক্ষিত করার জন্যে দৃঢ় ভিত্তি, শক্ত প্রাচীর ও তোরণযুক্ত ছয়দ্বার থাকে। সেখানে পণ্ডিত, বিজ্ঞ, মেধাবী দারোয়ান থাকে। সে অপরিচিতকে নিবারণ করে, পরিচিতকে প্রবেশ করতে দেয়। বেগবান দূতযুগল (সংবাদবাহক) পূর্বদিক হতে এসে সেই দারোয়ানকে এরূপ বলে, ‘ওহে পুরুষ, এই নগরের নগরপ্রভু কোথায়?’ সে এরূপ বলে, ‘ওই চৌরাস্তার মধ্যে প্রভু উপবিষ্ট আছেন।’ তখন সেই বেগবান দূতযুগল নগরপ্রভুকে যথার্থ সংবাদ প্রদান (জ্ঞাপন) করে আগতপথে অগ্রসর হয়। পশ্চিমদিক হতে, উত্তরদিক হতে, দক্ষিণদিক হতে বেগবান দূতযুগল এসে সেই দারোয়ানকে এরূপ বলে, ‘ওহে পুরুষ, এই নগরের নগরপ্রভু কোথায়?’ সে এরূপ বলে, ‘ওই চৌরাস্তার মধ্যে প্রভু উপবিষ্ট আছেন।’ তখন সেই বেগবান দূতযুগল নগরপ্রভুকে যথার্থ সংবাদ জ্ঞাপন করে আগতপথে অগ্রসর হয়।</p>
<p class="bodytext">৮. “হে ভিক্ষু, লক্ষিত অর্থ বিজ্ঞাপনের জন্যেই এই উপমা উপস্থিত করা হয়েছে। উপমার অর্থ এই : হে ভিক্ষু, এখানে নগর চতুর্মহাভৌতিক, মাতৃপিতৃসম্ভূত (মাতাপিতা হতে উৎপন্ন), অন্নব্যঞ্জনবর্ধিত, অনিত্য-উৎসাদন (বিনাশন), পরিমর্দন, ভেদন-বিধ্বংসন স্বভাববিশিষ্ট দেহের অধিবচন বা নামান্তর। হে ভিক্ষু, ছয় দ্বার এখানে ছয় আধ্যাত্মিক আয়তনের নামান্তর। হে ভিক্ষু, দোবারিক বা দারোয়ান স্মৃতির অধিবচন। হে ভিক্ষু, বেগবান দূতযুগল শমথ-বিদর্শনের নামান্তর। হে ভিক্ষু, নগরপ্রভু বিজ্ঞানের নামান্তর। ভিক্ষু, চৌরাস্তার মধ্যস্থান চারি মহাভূতের নামান্তর, যথা : পৃথিবীধাতু, আপধাতু, বায়ুধাতু, তেজধাতু। হে ভিক্ষু, যথার্থ সংবাদ নির্বাণের নামান্তর। যথাআগতপথ হে ভিক্ষু, আর্য অষ্টাঙ্গিক মার্গের নামান্তর। যথা-সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব বা জীবিকা, সম্যক ব্যায়াম (প্রচেষ্টা), সম্যক স্মৃতি ও সম্যক সমাধি।”</p>
<h3 class="subhead">৯. বীণোপম সূত্র</h3>
<p class="bodytext">২৪৬.১. “হে ভিক্ষুগণ, যে ভিক্ষু বা ভিক্ষুণীর চক্ষু-বিজ্ঞেয় রূপের প্রতি চিত্তে যে ছন্দ বা রাগ বা দ্বেষ বা মোহ বা প্রতিঘ উৎপন্ন হয়, তা হতে চিত্তকে নিবারিত কর। এই মার্গ (পথ) সভয়, অনিষ্টকর, সকন্টক, দুর্গম, ভ্রান্তপথ, কুপথ ও বিপদগ্রস্ত। এই মার্গ অসৎপুরুষসেবিত, এই মার্গ সৎপুরুষসেবিত নয়। তোমরা<span class="ftnRef">[170]</span> এই পথের উপযুক্ত নও। সেই চক্ষুবিজ্ঞেয় রূপ হতে চিত্তকে নিবারিত কর।”</p>
<p class="bodytext">২. “হে ভিক্ষুগণ, যে ভিক্ষু বা ভিক্ষুণীর শ্রোত্র-বিজ্ঞেয় শব্দের প্রতি, ঘ্রাণ-বিজ্ঞেয় গন্ধের প্রতি, জিহ্বা-বিজ্ঞেয় রসের প্রতি, কায়-বিজ্ঞেয় স্প্রষ্টব্যের প্রতি ও মনোবিজ্ঞেয় ধর্মের প্রতি চিত্তে যে ছন্দ বা রাগ বা দ্বেষ বা মোহ বা প্রতিঘ উৎপন্ন হয়, তা হতে চিত্তকে নিবারিত কর। এই মার্গ সভয়, অনিষ্টকর, সকণ্টক, দুর্গম, ভ্রান্তপথ, কুপথ ও বিপদগ্রস্ত। এই মার্গ অসৎপুরুষ সেবিত, এই মার্গ সৎপুরুষসেবিত নয়। তোমরা এই পথের উপযুক্ত নও। সেই শ্রোত্র-বিজ্ঞেয় শব্দ, ঘ্রাণ-বিজ্ঞেয় গন্ধ, জিহ্বা-বিজ্ঞেয় রস, কায়-বিজ্ঞেয় স্প্রষ্টব্য ও মনোবিজ্ঞেয় ধর্ম হতে চিত্তকে নিবারিত কর।”</p>
<p class="bodytext">৩. “হে ভিক্ষুগণ, মনে কর, একটি ফলন্ত শস্যক্ষেত্র। সেই শস্যক্ষেত্রের রক্ষক প্রমত্ত (অলস), শস্যখাদক ষাঁড় সেই শস্যক্ষেত্রে অবতরণ করে যথেচ্ছ শস্য খেয়ে মত্ত হয়, প্রমত্ত হয়। একইভাবে হে ভিক্ষুগণ, অশ্রুতবান পৃথগ্&zwnj;জন ছয় স্পর্শায়তনে অসংযমী হয়ে পঞ্চকামগুণে যথেচ্ছ বিচরণ করে মত্ত হয়, প্রমত্ত হয়।”</p>
<p class="bodytext">৪. “হে ভিক্ষুগণ, মনে কর, একটি ফলন্ত শস্যক্ষেত্র। সেই শস্যক্ষেত্রের রক্ষক অপ্রমত্ত (অনলস), শস্যখাদক ষাঁড় সেই শস্যক্ষেত্রে অবতরণ করে। তখন শস্যরক্ষক সেই ষাঁড়ের দুই শিং এর মাঝখানে (কপালে) স্থিত নাসিকারজ্জুকে শক্তভাবে ধরে একটি লাঠিদ্বারা ষাঁড়টিকে গুরুতরভাবে আঘাত করার পর তাড়িয়ে দেয়। দ্বিতীয়বারও শস্যখাদক ষাঁড় সেই শস্যক্ষেত্রে অবতরণ করে। তখন শস্যরক্ষক দ্বিতীয়বারও সেই ষাঁড়ের কপালে স্থিত নাসিকারজ্জুকে শক্তভাবে ধরে একটি লাঠিদ্বারা ষাঁড়টিকে গুরুতরভাবে আঘাত করে তাড়িয়ে দেয়। তৃতীয়বারও সেই শস্যখাদক ষাঁড় সেই শস্যক্ষেত্রে অবতরণ করে। তখন তৃতীয়বারও শস্যরক্ষক সেই ষাঁড়ের কপালে স্থিত নাসিকারজ্জুকে শক্তভাবে ধরে একটি লাঠি দ্বারা ষাঁড়টিকে গুরুতরভাবে আঘাত করে তাড়িয়ে দেয়। এভাবেই হে ভিক্ষুগণ, সেই শস্যখাদক ষাঁড়টি গ্রামে বা অরণ্যে গিয়ে অধিকাংশ সময় দাঁড়িয়ে বা বসে থাকে এবং পূর্বের দণ্ডাঘাত স্মরণ করে পুনঃ সেই ক্ষেত্রে প্রবেশ করে না। হে ভিক্ষুগণ, এভাবে যখন হতে ভিক্ষুর চিত্ত ছয় স্পর্শায়তনে দমিত হয়, সুদমিত হয়; তখন হতে চিত্ত অধ্যাত্মে সংস্থিত, সুনিবিষ্ট, একাগ্র ও সমাহিত হয়।”</p>
<p class="bodytext">৫. “যেমন হে ভিক্ষুগণ, পূর্বে বীণার শব্দ শুনেননি এমন রাজা বা রাজমহামাত্য একসময় বীণার শব্দ শ্রবণ করে এরূপ বলেন, ‘ওহে, এই রমণীয়, কমনীয়, মদনীয় (মোহনীয়), মূর্ছনীয়, বন্ধনীয় শব্দ কিসের?’ তারা তাকে বলে, ‘প্রভু, এই রমনীয়, কমনীয়, মদনীয় (মোহনীয়), মূর্ছনীয়, বন্ধনীয় শব্দ ‘বীণা’ নামক বাদ্যযন্ত্রের’। (তখন) তিনি বলেন, ‘ওহে, যাও, আমার জন্যে সেই বীণা আনয়ন কর’। (তারা) তার জন্যে সেই বীণা আনয়ন করে। তারা তাকে বলে, ‘প্রভু, এই সেই বীণা, যার শব্দ রমণীয়, কমনীয়, মোহনীয়, মূর্ছনীয়, বন্ধনীয়’। তিনি এরূপ বলেন, ‘ওহে, যথেষ্ট হয়েছে, এই বীণার দ্বারা আমার জন্যে সেই শব্দ আহরণ কর।’ তারা তাকে (রাজাকে) বলে, ‘প্রভু, এই বীণা নানাপ্রকার অনেক উপকরণ সমন্বয়ে গঠিত। ইহা বলা হয় যে, এই বীণা অনেক উপকরণ সমবায়ে সুসংবদ্ধ। যেমন : দ্রোণী, চর্ম, দণ্ড, আধার (পাত্র), তন্ত্রীসমূহ ও প্রান্তের (কোণের) সাহায্যে এবং বাদক ব্যক্তির তজ্জন্য উদ্যম হেতু শব্দ সৃষ্টি (উৎপন্ন) হয়। প্রভু, এভাবেই এই বীণা নানাপ্রকার অনেক উপকরণ সমন্বয়ে গঠিত। তাই ইহা বলা হয় যে, এই বীণা অনেক উপকরণ সমবায়ে সুসংবদ্ধ।’ তিনি (রাজা) সেই বীণাকে দশভাগে বা শতভাগে খণ্ডিত করেন, দশভাগে বা শতভাগে খণ্ডিত করে তা কুচি কুচি করেন, কুচি কুচি করে আগুনে দগ্ধ করেন, আগুনে দগ্ধ করে ভস্মস্তূপে পরিণত করেন, ভস্মস্তূপে পরিণত করে প্রবল বাতাসে উড়িয়ে দিলেন বা নদীর খরস্রোতে ভাসিয়ে দিলেন। (তখন) তিনি (রাজা) এরূপ বলেন, ‘এই বীণা নিতান্তই তুচ্ছ, হীন; যাতে জনগণ দীর্ঘকাল ধরে প্রমত্ত হয়, বিপথগামী হয়।’ এভাবেই হে ভিক্ষুগণ, ভিক্ষু যতদূর পর্যন্ত রূপের গতিপথ ততদূর পর্যন্ত রূপকে পুঙ্খানুপুঙ্খরূপে পরীক্ষা করেন। যতদূর পর্যন্ত বেদনার গতিপথ ততদূর পর্যন্ত বেদনাকে পুঙ্খানুপুঙ্খরূপে পরীক্ষা করেন। যতদূর পর্যন্ত সংজ্ঞার গতিপথ ততদূর পর্যন্ত সংজ্ঞাকে পুঙ্খানুপুঙ্খরূপে পরীক্ষা করেন। যতদূর পর্যন্ত সংস্কারের গতিপথ ততদূর পর্যন্ত সংস্কারকে পুঙ্খানুপুঙ্খরূপে পরীক্ষা করেন। যতদূর পর্যন্ত বিজ্ঞানের গতিপথ ততদূর পর্যন্ত বিজ্ঞানকে পুঙ্খানুপুঙ্খরূপে পরীক্ষা করেন। এভাবে রূপ, বেদনা, সংজ্ঞা, সংস্কার ও বিজ্ঞানকে পুঙ্খানুপুঙ্খরূপে পরীক্ষা করার ফলে ভিক্ষুর ‘আমি, আমার, আমি হই’, এই ধারণা হয় না।’</p>
<p class="centered">নবম সূত্র সমাপ্ত।</p>
<h3 class="subhead">১০. ছয় জন্তূপম সূত্র</h3>
<p class="bodytext">২৪৭.১. “হে ভিক্ষুগণ, যেমন কোনো ক্ষত ও পূঁজযুক্ত দেহসম্পন্ন পুরুষ শরবনে<span class="ftnRef">[171]</span> প্রবেশ করে। সেই বনের কুশকন্টক তার পায়ে বিদ্ধ হয় বা শরপত্রে তার পূঁজযুক্ত দেহে আঁচড় পড়ে। হে ভিক্ষুগণ, এই প্রকারে ওই পুরুষ সেই কারণে অত্যধিক দুঃখ-দৌর্মনস্য ভোগ করে। এভাবেই হে ভিক্ষুগণ, এখানে কিছু কিছু গ্রামগত বা অরণ্যগত ভিক্ষু ভৎসনাকারী লাভ করে, এই সেই আয়ুষ্মান যিনি এরূপ কর্মসম্পাদনকারী<span class="ftnRef">[172]</span>, এরূপ আচরণকারী<span class="ftnRef">[173]</span> অশুচিগ্রামকন্টক<span class="ftnRef">[174]</span>। সেই কণ্টক সম্পর্কে জ্ঞাত হয়ে সংবর ও অসংবর জ্ঞাতব্য।”</p>
<p class="bodytext">২. “হে ভিক্ষুগণ, কিভাবে অসংবর হয়? ভিক্ষুগণ, এখানে ভিক্ষু চক্ষু দ্বারা রূপ দেখে চক্ষুগ্রাহ্য প্রিয়রূপে রাগানুরক্ত হয়, অপ্রিয়রূপে বিরক্ত হয়, কায়গতস্মৃতি উপস্থাপিত না হওয়ায় লঘুচেতা হয়ে অবস্থান করে, সে চেতোবিমুক্তি এবং প্রজ্ঞাবিমুক্তি যথাযথভাবে সম্যক প্রজ্ঞায় জানে না যাতে নিরবশেষে সকল পাপা-অকুশল-ধর্ম নিরুদ্ধ হতে পারে।” শ্রোত্র, ঘ্রাণ, জিহ্বা, কায় ও মন সম্পর্কেও এইরূপ।</p>
<p class="bodytext">৩. “যেমন ভিক্ষুগণ, একজন পুরুষ নানাস্থানের নানাগোচরের ছয়টি জন্তু (প্রাণী) ধরে দৃঢ় রজ্জু (রশি) দ্বারা বন্ধন করে। সর্প ধরে দৃঢ় রজ্জু দিয়ে বাঁধে। শিশুমার (চণ্ডমৎস্য) ধরে দৃঢ় রজ্জু দিয়ে বাঁধে। পাখি ধরে দৃঢ় রজ্জু দিয়ে বাঁধে। কুকুর ধরে দৃঢ় রজ্জু দিয়ে বাঁধে। শৃগাল ধরে দৃঢ় রজ্জু দিয়ে বাঁধে। বানর ধরে দৃঢ় রজ্জু দিয়ে বাঁধে। শক্ত করে রজ্জু দিয়ে বেঁধে (সকল রজ্জুর একপ্রান্ত একত্রিত করে) মধ্যে গ্রন্থি' (গিঁট) দিয়ে ছেড়ে দেয় (মুক্তি দেয়)। তখন সেই নানাস্থানের নানাগোচরের ছয় প্রাণী নিজ নিজ গোচরক্ষেত্রে যাবার জন্য ইতস্তত ঘুরতে থাকে। ‘বল্মীকে প্রবেশ করব’ এই চিন্তা করে সর্প ইতস্তত ঘুরতে লাগল<span class="ftnRef">[175]</span>। ‘জলে অবতরণ করব’ এই চিন্তা করে শিশুমার (চণ্ডমৎস্য) ইতস্তত ঘুরতে লাগল। ‘আকাশে উড়ব’ এই চিন্তা করে পাখি ইতস্তত ঘুরতে লাগল। ‘গ্রামে প্রবেশ করব’ এই চিন্তা করে কুকুর ইতস্তত ঘুরতে লাগল। ‘শ্মশানে প্রবেশ করব’ এই চিন্তা করে শৃগাল ইতস্তত ঘুরতে লাগল। ‘বনে প্রবেশ করব’ এই চিন্তা করে বানর ইতস্তত ঘুরতে লাগল। হে ভিক্ষুগণ, যখন সেই ছয় প্রাণী (ক্ষুধা-তৃষ্ণায়) শুষ্ক ও ক্লান্ত হয়, তখন সেই প্রাণীদের মধ্যে যেটি বলবান অন্যগুলো তার অনুবর্তী হয়, অনুগত হয়, বশীভূত হয়।”</p>
<p class="bodytext">৪. “এভাবেই হে ভিক্ষুগণ, যে ভিক্ষুর কায়গতাস্মৃতি অভাবিত, অবহুলীকৃত। (তার) সেই চক্ষু মনোজ্ঞ রূপে আকর্ষিত হয়, অমনোজ্ঞ রূপে বিরক্ত হয়; সেই শ্রোত্র মনোজ্ঞ শব্দে আকর্ষিত হয়, অমনোজ্ঞ শব্দে বিরক্ত হয়; সেই ঘ্রাণ মনোজ্ঞ গন্ধে আকর্ষিত হয়, অমনোজ্ঞ গন্ধে বিরক্ত হয়; সেই জিহ্বা মনোজ্ঞ রসে আকর্ষিত হয়, অমনোজ্ঞ রসে বিরক্ত হয়; সেই কায় মনোজ্ঞ স্প্রষ্টব্যে আকর্ষিত হয়, অমনোজ্ঞ স্প্রষ্টব্যে বিরক্ত হয়; সেই মন মনোজ্ঞ ধর্মে (বিষয়ে) আকর্ষিত হয়, অমনোজ্ঞ বিষয়ে বিরক্ত হয়। এভাবেই হে ভিক্ষুগণ, অসংবর (অসংযত) হয়।”</p>
<p class="bodytext">৫. “হে ভিক্ষুগণ, কিরূপে সংবর (সংযত) হয়? ভিক্ষুগণ, এখানে ভিক্ষু চক্ষু দ্বারা রূপ দেখে চক্ষুগ্রাহ্য প্রিয়রূপে রাগানুরক্ত হন না, অপ্রিয়রূপে বিরক্ত হন না, কায়গতস্মৃতি উপস্থাপিত হওয়ায় অপ্রমেয় চিত্তে অবস্থান করেন, তিনি চেতঃবিমুক্তি এবং প্রজ্ঞাবিমুক্তি যথাযথভাবে সম্যক প্রজ্ঞায় জানেন যাতে নিরবশেষে সর্ব পাপা-অকুশল-ধর্ম নিরুদ্ধ হয়।” শ্রোত্র, ঘ্রাণ, জিহ্বা, কায় এবং মন সম্পর্কেও এইরূপ।</p>
<p class="bodytext">৬. “যেমন ভিক্ষুগণ, একজন পুরুষ নানাস্থানের নানাগোচরের ছয়টি প্রাণী ধরে শক্ত রশি দিয়ে বন্ধন করে। সর্প, চণ্ডমৎস্য, পাখি, কুকুর, শৃগাল ও বানর ধরে শক্ত রশি দিয়ে বেঁধে (সকল রশির একপ্রান্ত একত্রিত করে) একটি দৃঢ় স্তম্ভের সাথে বন্ধন করে। তখন সেই নানাস্থানের নানাগোচরের ছয়টি প্রাণী নিজ নিজ গোচরক্ষেত্রে ফিরে যাবার জন্য ইতস্তত ঘুরতে থাকে। ‘বল্মীকে প্রবেশ করব’ এই চিন্তা করে সর্প ইতস্তত ঘুরতে লাগল। ‘জলে অবতরণ করব’ এই চিন্তা করে চণ্ডমৎস্য ইতস্তত ঘুরতে লাগল। ‘আকাশে উড়র’ এই চিন্তা করে পাখি ইতস্তত ঘুরতে লাগল। ‘গ্রামে প্রবেশ করব’ এই চিন্তা করে কুকুর ইতস্তত ঘুরতে লাগল। ‘শ্মশানে প্রবেশ করব’ এই চিন্তা করে শৃগাল ইতস্তত ঘুরতে লাগল। ‘বনে প্রবেশ করব’ এই চিন্তা করে বানর ইতস্তত ঘুরতে লাগল। হে ভিক্ষুগণ, যখন সেই ছয় প্রাণী (ক্ষুধা-তৃষ্ণায়) শুষ্ক ও ক্লান্ত হয়, তখন তারা সেই স্তম্ভের নিকটে দাঁড়িয়ে থাকে, বসে থাকে, শয়ন করে।”</p>
<p class="bodytext">৭. “এভাবেই হে ভিক্ষুগণ, যে ভিক্ষুর কায়গতস্মৃতি ভাবিত, বহুলীকৃত। (তার) সেই চক্ষু মনোজ্ঞরূপে আকর্ষিত হয় না, অমনোজ্ঞ রূপে বিরক্ত হয় না। শ্রোত্র মনোজ্ঞ শব্দে আকর্ষিত হয় না, অমনোজ্ঞ শব্দে বিরক্ত হয় না। ঘ্রাণ মনোজ্ঞ গন্ধে আকর্ষিত হয় না, অমনোজ্ঞ গন্ধে বিরক্ত হয় না। জিহ্বা মনোজ্ঞ রসে আকর্ষিত হয় না, অমনোজ্ঞ রসে বিরক্ত হয় না। কায় মনোজ্ঞ স্প্রষ্টব্যে আকর্ষিত হয় না, অমনোজ্ঞ স্প্রষ্টব্যে বিরক্ত হয় না। মন মনোজ্ঞ ধর্মে (বিষয়ে) আকর্ষিত হয় না, অমনোজ্ঞ ধর্মে (বিষয়ে) বিরক্ত হয় না। এভাবেই হে ভিক্ষুগণ, সংবর (সংযত) হয়।”</p>
<p class="bodytext">৮. “হে ভিক্ষুগণ, দৃঢ় খুঁটি বা স্তম্ভ ‘কায়গতস্মৃতির’ অধিবচন বা নামান্তর। সে কারণে হে ভিক্ষুগণ, তোমাদের এরূপ শিক্ষা করা উচিত : কায়গতস্মৃতি আমাদের ভাবিত, বহুলীকৃত, অভ্যাসগত (আয়ত্তকৃত), বস্তুকৃত (পুঙ্খানুপুঙ্খরূপে অভ্যাসকৃত), অনুষ্ঠিত, পরিচিত, সু-আরব্ধ হবে।”</p>
<p class="centered">দশম সূত্র সমাপ্ত।</p>
<h3 class="subhead">১১. যবগুচ্ছ সূত্র</h3>
<p class="bodytext">২৪৮.১. “হে ভিক্ষুগণ, মনে কর, চৌরাস্তায় যবগুচ্ছ নিক্ষিপ্ত আছে। অতঃপর ছয়জন পুরুষ শস্য মাড়ানোর কাষ্ঠখণ্ড দ্বারা শস্যগুচ্ছকে আঘাত করে। হে ভিক্ষুগণ, এভাবে ছয় শস্য মাড়ানোর কাষ্ঠখণ্ড দ্বারা আঘাত করার সময় শস্যগুচ্ছ ঝাড়া (মাড়ানো) হয়। তখন শস্য মাড়ানোর কাষ্ঠখণ্ড হস্তে সপ্তম পুরুষ সেখানে আগমন করে। সে সপ্তম শস্য মাড়ানোর কাষ্ঠখণ্ড দ্বারা সেই শস্যগুচ্ছকে আঘাত করে। হে ভিক্ষুগণ, এভাবে সপ্তম শস্য মাড়ানোর কাষ্ঠখণ্ড দ্বারা সেই শস্যগুচ্ছকে আঘাত করার সময় শস্যগুচ্ছ আরো উত্তমভাবে ঝাড়া (মাড়িত) হয়। এভাবেই হে ভিক্ষুগণ, অশ্রুতবান পৃথগ্&zwnj;জন মনোজ্ঞ-অমনোজ্ঞ রূপ দ্বারা চক্ষুতে আঘাত করে (হনন করে)। মনোজ্ঞ-অমনোজ্ঞ শব্দ দ্বারা শ্রোত্রে আঘাত করে। মনোজ্ঞ-অমনোজ্ঞ গন্ধ দ্বারা ঘ্রাণকে আঘাত করে। মনোজ্ঞ-অমনোজ্ঞ রস দ্বারা জিহ্বায় আঘাত করে। মনোজ্ঞ-অমনোজ্ঞ স্প্রষ্টব্য দ্বারা কায়ে আঘাত করে। মনোজ্ঞ-অমনোজ্ঞ ধর্ম দ্বারা মনে আঘাত করে। হে ভিক্ষুগণ, যদি সেই অশ্রুতবান পৃথগ্&zwnj;জন ভবিষ্যতে পুনর্ভবের জন্য চিন্তা করে, এভাবেই হে ভিক্ষুগণ, সেই মূর্খপুরুষ অধিকতর মাড়িত (বিনষ্ট) হয়, যেমন সপ্তম শস্য মাড়ানোর কাষ্ঠখণ্ড দ্বারা আঘাত করার সময় সেই শস্যগুচ্ছ হয়।”</p>
<p class="bodytext">২. “হে ভিক্ষুগণ, অতীতে দেবগণ ও অসুরগণের মধ্যে সংগ্রাম বেঁধেছিল। অনন্তর অসুররাজ বেপচিত্তি অসুরদের সম্বোধন করে বললেন, ‘বন্ধুগণ, যদি এই দেবাসুর সংগ্রামে অসুরগণ জয় লাভ করে এবং দেবগণ পরাস্ত হয়, তবে দেবেন্দ্র শক্রকে কণ্ঠপঞ্চম বন্ধনে অর্থাৎ হস্তদ্বয়, পদদ্বয় ও কণ্ঠে বন্ধনাবদ্ধ করে অসুরপুরে আমার নিকট নিয়ে আসবে।’ দেবেন্দ্র শক্রও ত্রয়ত্রিংশবাসী দেবগণকে সম্বোধন করে বললেন, ‘বন্ধুগণ, যদি এই দেবাসুর সংগ্রামে দেবগণ জয়লাভ করে এবং অসুরগণ পরাস্ত হয়, তবে অসুররাজ বেপচিত্তিকে কণ্ঠপঞ্চম বন্ধনে বেঁধে সুধর্মা দেবস্তুভায় আমার নিকট নিয়ে আসবে।’ সেই সংগ্রামে দেবগণ জয়লাভ করলেন এবং অসুরগণ পরাস্ত হলেন। তখন ত্রয়ত্রিংশবাসী দেবগণ অসুররাজ বেপচিত্তিকে কণ্ঠপঞ্চম বন্ধনে আবদ্ধ করে সুধর্মা সভায় দেবেন্দ্র শক্রের নিকট আনয়ন করলেন। হে ভিক্ষুগণ, সেখানে অসুররাজ (অসুরেন্দ্র) বেপচিত্তি কণ্ঠপঞ্চম বন্ধনে আবদ্ধ হন। হে ভিক্ষুগণ, যখন অসুররাজ বেপচিত্তির মনে এরূপ চিন্তা উদিত হলো, ‘দেবগণ ধার্মিক<span class="ftnRef">[176]</span>, অসুরগণ অধার্মিক, এখন আমি দেবনগরে গমন করি।’। তখন তিনি কণ্ঠপঞ্চম বন্ধন হতে (নিজের) আত্মমুক্তি প্রত্যক্ষ করেন এবং পঞ্চকামগুণে<span class="ftnRef">[177]</span> সমর্পিত হয়ে, সংযুক্ত হয়ে বিচরণ করেন। হে ভিক্ষুগণ, যখন অসুররাজ বেপচিত্তির মনে এরূপ চিন্তা উদিত হলো, ‘দেবগণ অধার্মিক<span class="ftnRef">[178]</span>, অসুরগণ ধার্মিক। সেজন্য আমি এখন অসুরপুরে গমন করব’। তখন তিনি নিজেকে কণ্ঠপঞ্চম বন্ধনে আবদ্ধ দেখলেন এবং পঞ্চকামগুণ হতে অধঃপতিত হলেন। হে ভিক্ষুগণ, বেপচিত্তির বন্ধন এরূপ সূক্ষ্ম। এর থেকে মারের বন্ধন সূক্ষ্মতর। হে ভিক্ষুগণ, যিনি মিথ্যা ধারণা পোষণ করেন তিনি মারের নিকট আবদ্ধ, যিনি মিথ্যা ধারণা পোষণ করেন না তিনি পাপমতি হতে মুক্ত।”</p>
<p class="bodytext">৩. “হে ভিক্ষুগণ, ‘আমি হই’ ইহা মিথ্যা ধারণা (অলীক কল্পনা), ‘এই (ইহা) হই আমি ইহা মিথ্যা ধারণা, ‘আমি হবো’ ইহা মিথ্যা ধারণা, ‘আমি হবো না’ ইহা মিথ্যা ধারণা, ‘আমি রূপী হবো’ ইহা মিথ্যা ধারণা, ‘আমি অরূপী হবো’ ইহা মিথ্যা ধারণা, ‘আমি সংজ্ঞী হবো’ ইহা মিথ্যা ধারণা, ‘আমি অসংজ্ঞী হবো’ ইহা মিথ্যা ধারণা, ‘আমি নৈবসংজ্ঞী-নাসংজ্ঞী হবো’ ইহা মিথ্যা ধারণা। ভিক্ষুগণ, মিথ্যা ধারণা রোগ, গণ্ড (ফোঁড়া) ও শল্য সদৃশ। সেজন্য হে ভিক্ষুগণ, তোমাদের এরূপ শিক্ষা করা উচিত : ‘আমরা মিথ্যা ধারণাহীন চিত্তে অবস্থান করব’।”</p>
<p class="bodytext">৪. “হে ভিক্ষুগণ, ‘আমি হই’ ইহা চাঞ্চল্য, ‘এই হই আমি’ ইহা চাঞ্চল্য, ‘আমি হবো’ ইহা চাঞ্চল্য, ‘আমি হবো না’ ইহা চাঞ্চল্য, ‘আমি রূপী হবো’ ইহা চাঞ্চল্য, ‘আমি অরূপী হবো’ ইহা চাঞ্চল্য, ‘আমি সংজ্ঞী হবো’ ইহা চাঞ্চল্য, ‘আমি অসংজ্ঞী হবো’ ইহা চাঞ্চল্য, ‘আমি নৈবসংজ্ঞী-নাসংজ্ঞী হবো’ ইহা চাঞ্চল্য। ভিক্ষুগণ, চাঞ্চল্য রোগ, গণ্ড(ফোঁড়া) ও শল্য সদৃশ। তদ্ধেতু হে ভিক্ষুগণ, তোমাদের এরূপ শিক্ষা করা উচিত : ‘আমরা চাঞ্চল্যহীন চিত্তে অবস্থান করব’।”</p>
<p class="bodytext">৫. “হে ভিক্ষুগণ, ‘আমি হই’ ইহা উত্তেজনা, ‘এই আমি হই’ ইহা উত্তেজনা, ‘আমি হবো’ ইহা উত্তেজনা, ‘আমি হবো না’ ইহা উত্তেজনা, ‘আমি রূপী হবো’ ইহা উত্তেজনা, ‘আমি অরূপী হবো’ ইহা উত্তেজনা, ‘আমি সংজ্ঞী হবো’ ইহা উত্তেজনা, ‘আমি অসংজ্ঞী হবো’ ইহা উত্তেজনা, ‘আমি নৈবসংজ্ঞী-নাসংজ্ঞী হবো’ ইহা উত্তেজনা। ভিক্ষুগণ, উত্তেজনা রোগ, গণ্ডও শল্য সদৃশ। তদ্ধেতু হে ভিক্ষুগণ, তোমাদের এরূপ শিক্ষা করা উচিত : ‘আমরা উত্তেজনাহীন চিত্তে অবস্থান করব’।”</p>
<p class="bodytext">৬. “হে ভিক্ষুগণ, ‘আমি হই’ ইহা প্রপঞ্চ (মায়া), ‘এই হই আমি’ ইহা প্রপঞ্চ, ‘আমি হবো’ ইহা প্রপঞ্চ, ‘আমি হবো না’ ইহা প্রপঞ্চ, ‘আমি রূপী হবো’ ইহা প্রপঞ্চ, ‘আমি অরূপী হবো’ ইহা প্রপঞ্চ, ‘আমি সংজ্ঞী হবো’ ইহা প্রপঞ্চ, ‘আমি অসংজ্ঞী হবো’ ইহা প্রপঞ্চ, ‘আমি নৈবসংজ্ঞী-নাসংজ্ঞী হবো’ ইহা প্রপঞ্চ। ভিক্ষুগণ, প্রপঞ্চ রোগ, গণ্ডও শল্য সদৃশ। তদ্ধেতু হে ভিক্ষুগণ, তোমাদের এরূপ শিক্ষা করা উচিত : ‘আমরা নিষপ্রপঞ্চচিত্তে অবস্থান করব’।”</p>
<p class="bodytext">৭. “হে ভিক্ষুগণ, ‘আমি হই’ ইহা মানগত, ‘এই হই আমি’ ইহা মানগত, ‘আমি হবো’ ইহা মানগত, ‘আমি হবো না’ ইহা মানগত, ‘আমি রূপী হবো’ ইহা মানগত, ‘আমি অরূপী হবো’ ইহা মানগত, ‘আমি সংজ্ঞী হবো’ ইহা মানগত, ‘আমি অসংজ্ঞী হবো’ ইহা মানগত, ‘আমি নৈবসংজ্ঞী-নাসংজ্ঞী হবো’ ইহা মানগত। ভিক্ষুগণ, মানগত রোগ, গণ্ডও শল্য সদৃশ। তদ্ধেতু হে ভিক্ষুগণ, তোমাদের এরূপ শিক্ষা করা উচিত : ‘আমরা মানবিগত চিত্তে অবস্থান করব’।”</p>
<p class="centered">একাদশতম সূত্র সমাপ্ত।</p>
<p class="centered">ঊনিশতম আশীবিষ বর্গ সমাপ্ত।</p>
<p class="bodytext">স্মারক গাথা :</p>
<p class="gatha">আশীবিষ, রথ, কচ্ছপ, দুই কাষ্ঠখণ্ড আর আসক্ত হলো যুক্ত;</p>
<p class="gatha">দুঃখধর্ম, কিংশুক, বীণা, ছয়টি জন্তু পরিশেষে যবগুচ্ছ উক্ত।</p>
<p class="centered">চতুর্থ পঞ্চাশক সমাপ্ত।</p>
<p class="bodytext">স্মারক গাথা :</p>
<p class="gatha">নন্দিক্ষয়, ষাটসারাংশ, সমুদ্র আর সর্প;</p>
<p class="gatha">চতুর্থ পঞ্চাশক এই নিপাতে হলো প্রকাশিত।</p>
<p class="centered">ষড়ায়তন-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">২. বেদনা-সংযুক্ত</h1>
<div class="chaptxt">
<h2 class="title">১. সগাথা বর্গ</h2>
<h3 class="subhead">১. সমাধি সূত্র</h3>
<p class="bodytext">২৪৯.১. “হে ভিক্ষুগণ, বেদনা এই তিন প্রকার। তিন প্রকার কী কী? সুখ-বেদনা, দুঃখ-বেদনা, অদুঃখ-অসুখ (উপেক্ষা) বেদনা; হে ভিক্ষুগণ, বেদনা এই তিন প্রকার।”</p>
<p class="gatha">২. “স্মৃতিমান বুদ্ধের শ্রাবক, সম্প্রজ্ঞানী আর সমাহিত;</p>
<p class="gatha">প্রকৃষ্টরূপে জানেন তিনি বেদনা আর বেদনার উৎপত্তি।</p>
<p class="gatha">যথায় তা নিরুদ্ধ হয় আর বেদনার ক্ষয়গামী মার্গ;</p>
<p class="gatha">বেদনার ক্ষয়ে ভিক্ষু হন তৃষ্ণাহীন পরিনির্বাপিত।”</p>
<p class="centered">প্রথম সূত্র সমাপ্ত।</p>
<h3 class="subhead">২. সুখ সূত্র</h3>
<p class="bodytext">২৫০.১. “হে ভিক্ষুগণ, বেদনা এই তিন প্রকার। তিন প্রকার কী কী? সুখ-বেদনা, দুঃখ-বেদনা, অদুঃখ-অসুখ (উপেক্ষা) বেদনা; হে ভিক্ষুগণ, বেদনা এই তিন প্রকার।”</p>
<p class="gatha">২. “সুখই হোক বা দুঃখই হোক, অদুঃখ-অসুখ সহ;</p>
<p class="gatha">ভিতরে ও বাইরে, যা কিছু হয় অনুভূত।</p>
<p class="gatha">ইহা দুঃখ, মিথ্যা, মুহূর্তে ক্ষয়শীল জেনে;</p>
<p class="gatha">স্পর্শ মাত্র ব্যয় দেখে, মুক্ত হন তিনি নিজে।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. পরিত্যাগ সূত্র</h3>
<p class="bodytext">২৫১.১. “হে ভিক্ষুগণ, বেদনা এই তিন প্রকার। তিন প্রকার কী কী? সুখ-বেদনা, দুঃখ-বেদনা, অদুঃখ-অসুখ-বেদনা। হে ভিক্ষুগণ, বেদনা এই তিন প্রকার। হে ভিক্ষুগণ, সুখ-বেদনার রাগানুশয় পরিত্যাগ করা উচিত, দুঃখ-বেদনার প্রতিঘানুশয় পরিত্যাগ করা উচিত, অদুঃখ-অসুখ-বেদনার অবিদ্যানুশয় পরিত্যাগ করা উচিত। হে ভিক্ষুগণ, যখন হতে ভিক্ষুর সুখ-বেদনার রাগানুশয় প্রহীন হয়, দুঃখ-বেদনার প্রতিঘানুশয় প্রহীন হয়, অদুঃখ-অসুখ-বেদনার অবিদ্যানুশয় প্রহীন হয়, ইহাকে বলা হয়, ভিক্ষু নিরনুশয়, সম্যকদর্শী, তিনি তৃষ্ণা ছেদন করেছেন, সংযোজন ধ্বংস করেছেন, সম্পূর্ণরূপে অভিমানের মূল অভিজ্ঞাত হয়ে সর্বদুঃখের অন্তঃসাধন করেছেন।”</p>
<p class="gatha">২. “সুখ অনুভবকারী যিনি, প্রকৃষ্টরূপে বেদনাকে না জানলে তিনি;</p>
<p class="gatha">রাগ-অনুশয় উৎপন্ন হয়, পরিণাম অদর্শীর।</p>
<p class="gatha">দুঃখ অনুভবকারী যিনি, প্রকৃষ্টরূপে বেদনাকে না জানলে তিনি;</p>
<p class="gatha">প্রতিঘ-অনুশয় উৎপন্ন হয়, পরিণাম অদর্শীর।</p>
<p class="gatha">অদুঃখ-অসুখ স্বভাবে শান্ত, মহাজ্ঞানী কর্তৃক দেশিত;</p>
<p class="gatha">যদি তাকে করে অভিনন্দন, পারে না হতে দুঃখ থেকে বিমুক্ত।</p>
<p class="gatha">যখন হতে ভিক্ষু করেন না অবহেলা, হন সম্প্রজ্ঞান ও বীর্যবান;</p>
<p class="gatha">তখন হতে সকল বেদনা, পরিপূর্ণরূপে জানেন সেই জ্ঞানবান।</p>
<p class="gatha">প্রকৃষ্টরূপে জেনে সেই বেদনা, ইহজীবনে অনাসব হন তিনি;</p>
<p class="gatha">দেহ-ত্যাগে সেই ধার্মিক, বেদজ্ঞ পুনঃ উদিত হন না কখনি।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. পাতাল সূত্র</h3>
<p class="bodytext">২৫২.১. “হে ভিক্ষুগণ, অশ্রুতবান পৃথগ্&zwnj;জন বলে, ‘মহাসমুদ্রে গভীর গর্ত আছে’।ভিক্ষুগণ, যা নেই, যা অবিদ্যমান সে সম্পর্কে অশ্রুতবান পৃথগ্&zwnj;জন বলে, ‘মহাসমুদ্রে গভীর গর্ত আছে’। হে ভিক্ষুগণ, এখানে ‘গভীর গর্ত’ শারীরিক দুঃখবেদনার অধিবচন। ভিক্ষুগণ, অশ্রুতবান পৃথগ্&zwnj;জন শারীরিক দুঃখবেদনা স্পর্শকালে অনুশোচনা করেন, ক্লান্তি (অবসাদ) বোধ করেন, বিলাপ করেন, বুক চাপড়িয়ে ক্রন্দন করেন, সম্মোহ প্রাপ্ত হন। তদ্ধেতু কথিত হয়, অশ্রুতবান পৃথগ্&zwnj;জন গভীর গর্ত হতে অনুত্থিত এবং নিরাপদ স্থান অপ্রাপ্ত। ভিক্ষুগণ, শ্রুতবান আর্যশ্রাবক শারীরিক দুঃখ-বেদনা স্পর্শকালে অনুশোচনা করেন না, ক্লান্তি (অবসাদ) বোধ করেন না, বিলাপ করেন না, বুক চাপড়িয়ে ক্রন্দন করেন না, সম্মোহ প্রাপ্ত হন না। তদ্ধেতু কথিত হয়, শ্রুতবান আর্যশ্রাবক গভীর গর্ত হতে উত্থিত এবং নিরাপদ স্থান প্রাপ্ত।”</p>
<p class="gatha">২. “যিনি এই উৎপন্ন দুঃখ-বেদনা না করেন সহ্য, </p>
<p class="gatha">শারীরিক প্রাণহরণকারী বেদনা স্পর্শে হন কম্পিত।</p>
<p class="gatha">ক্রন্দন করেন, বিলাপ করেন দুর্বল শক্তিহীন;</p>
<p class="gatha">তিনি পাতাল হতে অনুত্থিত, হন নিরাপদ স্থানবিহীন।</p>
<p class="gatha">যিনি এই উৎপন্ন দুঃখ-বেদনা করেন সহ্য, </p>
<p class="gatha">শারীরিক প্রাণহারী বেদনা স্পর্শে না হন কম্পিত;</p>
<p class="gatha">তিনি পাতাল হতে উত্থিত, আরো হন নিরাপদ স্থান প্রাপ্ত।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. দ্রষ্টব্য সূত্র</h3>
<p class="bodytext">২৫৩.১. “হে ভিক্ষুগণ, বেদনা এই তিন প্রকার। তিন প্রকার কী কী? সুখ-বেদনা, দুঃখ-বেদনা, অদুঃখ-অসুখ-বেদনা। ভিক্ষুগণ, সুখবেদনাকে দুঃখরূপে দর্শন করা উচিত, দুঃখ-বেদনাকে শল্যরূপে দর্শন করা উচিত এবং অদুঃখ-অসুখ-বেদনাকে অনিত্যরূপে দর্শন করা উচিত। যেহেতু ভিক্ষুর সুখ-বেদনা দুঃখরূপে দৃষ্ট হয়, দুঃখ-বেদনা শল্যরূপে দৃষ্ট হয় এবং অদুঃখ-অসুখ-বেদনা অনিত্যরূপে দৃষ্ট হয়, তদ্ধেতু কথিত হয়, ভিক্ষু সম্যকদর্শী হন, তিনি তৃষ্ণা ছেদন করেছেন, সংযোজন ধ্বংস করেছেন এবং সম্পূর্ণরূপে অভিমানের মূল অভিজ্ঞাত হয়ে সর্বদুঃখের অন্তঃসাধন করেন।”</p>
<p class="gatha">২.“যিনি সুখকে দেখেন দুঃখরূপে, দুঃখকে দেখেন শল্যরূপে;</p>
<p class="gatha">অদুঃখ-অসুখ বিদ্যমানে দেখেন তা অনিত্যরূপে।</p>
<p class="gatha">সত্যিই সেই সম্যকদর্শী ভিক্ষু জানেন বেদনাসমূহ প্রকৃষ্টরূপে;</p>
<p class="gatha">প্রকৃষ্টরূপে জেনে সেই বেদনা, ইহ জীবনে অনাসব হন তিনি;</p>
<p class="gatha">দেহ-ত্যাগে সেই ধার্মিক, বেদজ্ঞ পুনঃ উদিত হন না কখনি।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. শল্য সূত্র</h3>
<p class="bodytext">২৫৪.১. “হে ভিক্ষুগণ, অশ্রুতবান পৃথগ্&zwnj;জন সুখ-বেদনা অনুভব করে, দুঃখ-বেদনা অনুভব করে, অদুঃখ-অসুখ-বেদনা অনুভব করে। শ্রুতবান আর্যশ্রাবকও হে ভিক্ষুগণ, সুখ-বেদনা অনুভব করেন, দুঃখবেদনা অনুভব করেন, অদুঃখ-অসুখ-বেদনা অনুভব করেন। হে ভিক্ষুগণ, শ্রুতবান আর্যশ্রাবক ও অশ্রুতবান পৃথগ্&zwnj;জনের মধ্যে পার্থক্যই বা কী? প্রভেদই বা কী? বিভিন্নতাই বা কী?” “ভন্তে, ভগবানই আমাদের ধর্মের মূল উৎস, ধর্ম ভগবৎ প্রবণ, ভগবৎ শরণ। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবৎ প্রমুখাৎ শ্রবণ করে ভিক্ষুগণ তা অবধারণ করবেন।” “হে ভিক্ষুগণ, অশ্রুতবান পৃথগ্&zwnj;জন দুঃখ-বেদনার দ্বারা স্পৃষ্ট হলে অনুশোচনা করে, ক্লান্তিবোধ করে, বিলাপ করে, বুক চাপড়িয়ে ক্রন্দন করে, সম্মোহ প্রাপ্ত হয়। সে দ্বিবিধ বেদনা অনুভব করে, কায়িক এবং চৈতসিক। যেমন ভিক্ষুগণ, কোনো পুরুষ শল্য বিদ্ধ হয়। তখন দ্বিতীয় শল্য দিয়ে তাকে বিদ্ধ করা হয়। এভাবেই হে ভিক্ষুগণ, সেই পুরুষ দুই শল্যের বেদনা অনুভব করে। তদ্রূপভাবে হে ভিক্ষুগণ, অশ্রুতবান পৃথগ্&zwnj;জন দুঃখ-বেদনার দ্বারা স্পৃষ্ট হলে অনুশোচনা করে, ক্লান্তি (অবসাদ) বোধ করে, বিলাপ করে, বুক চাপড়িয়ে ক্রন্দন করে, সম্মোহ প্রাপ্ত হয়। সে দ্বিবিধ বেদনা অনুভব করে, কায়িক এবং চৈতসিক। দুঃখ-বেদনার দ্বারা স্পৃষ্ট হলে সে প্রতিঘবান (ক্রোধী) হয়। সেই প্রতিঘবানের দুঃখ-বেদনার যে প্রতিঘানুশয় তা চিত্তে অনুশয়ন করে (সুপ্ত থাকে)। সে দুঃখ-বেদনার দ্বারা স্পৃষ্ট হয়ে কামসুখ অভিনন্দন করে। তার কারণ কী? হে ভিক্ষুগণ, সেই অশ্রুতবান পৃথগ্&zwnj;জন কামসুখ এবং দুঃখ-বেদনা হতে নিঃসরণ (মুক্তি) কি তা জানে না। কামসুখকে অভিনন্দন করার ফলে সুখ-বেদনার যে রাগানুশয় তা তার চিত্তে অনুশয়ন করে। সে সেই বেদনার উদয়-বিলয়, আস্বাদ, উপদ্রব, মুক্তি যথাযথভাবে সম্যক জ্ঞানে জানে না। সেই বেদনার উদয়, বিলয়, আস্বাদ, উপদ্রব, মুক্তি সম্পর্কে যথাযথভাবে সম্যক জ্ঞানে না জানা; হেতু অদুঃখ-অসুখ-বেদনার যে অবিদ্যানুশয় তা তার চিত্তে অনুশয়ন করে (স্থিত হয়)। সে যদি সুখ-বেদনা অনুভব করে সংযুক্ত হয়ে অনুভব করে। সে যদি দুঃখ-বেদনা অনুভব করে সংযুক্ত হয়ে অনুভব করে। সে যদি অদুঃখ-অসুখ-বেদনা অনুভব করে সংযুক্ত হয়ে অনুভব করে<span class="ftnRef">[179]</span>। হে ভিক্ষুগণ, ইহা বলা হয় যে, অশ্রুতবান পৃথগ্&zwnj;জন জন্ম-জরা-মরণ-শোক-পরিদেবন (বিলাপ)-দুঃখ-দৌর্মনস্য-উপায়াশে (হতাশায়) সংযুক্ত, সে দুঃখে আবদ্ধ (সংযুক্ত) বলে আমি বলি।”</p>
<p class="bodytext">২. “হে ভিক্ষুগণ, শ্রুতবান আর্যশ্রাবক দুঃখ-বেদনার দ্বারা সপৃষ্ট হলে অনুশোচনা (শোক) করেন না, ক্লান্তি (অবসাদ) বোধ করেন না, বিলাপ করেন না, বুক চাপড়িয়ে ক্রন্দন করেন না, সম্মোহ প্রাপ্ত হন না। তিনি একটি মাত্র বেদনা অনুভব করেন, তা হলো শারীরিক বেদনা, চৈতসিক বেদনা নয়।”</p>
<p class="bodytext">৩. “যেমন ভিক্ষুগণ, কোনো পুরুষ শল্য বিদ্ধ হয়। তখন তাকে দ্বিতীয় শল্য দিয়ে বিদ্ধ করা না হলে সেই পুরুষ একটি মাত্র শল্যের বেদনা অনুভব করে। তদ্রূপভাবে হে ভিক্ষুগণ, শ্রুতবান আর্যশ্রাবক দুঃখ-বেদনা দ্বারা স্পৃষ্ট হলে শোক করেন না, ক্লান্তি (অবসাদ) বোধ করেন না, বিলাপ করেন না, বুক চাপড়িয়ে ক্রন্দন করেন না, সম্মোহ প্রাপ্ত হন না। তিনি একটি মাত্র বেদনা অনুভব করেন, তা হলো শারীরিক বেদনা, চৈতসিক বেদনা নয়। দুঃখ-বেদনার দ্বারা স্পৃষ্ট হয়ে তিনি প্রতিঘবান হন না। সেই অপ্রতিঘবানের দুঃখ-বেদনার যে প্রতিঘানুশয় তা চিত্তে অনুশয়ন করে না (সুপ্ত থাকে না)। তিনি দুঃখ-বেদনার দ্বারা স্পৃষ্ট হলে কাম সুখ অভিনন্দন করেন না। তার কারণ কী? যেহেতু হে ভিক্ষুগণ, সেই শ্রুতবান আর্যশ্রাবক কামসুখ এবং দুঃখবেদনার নিঃসরণ (মুক্তি) কি তা জানেন। কামসুখকে অভিনন্দন না করার ফলে সুখবেদনার যে রাগানুশয় তা তার চিত্তে অনুশয়ন করে না। তিনি সেই বেদনার উদয়, বিলয়, আস্বাদ, উপদ্রব, মুক্তি সম্পর্কে যথাযথভাবে সম্যক জ্ঞানে জানেন। সেই বেদনার উদয়, বিলয়, আস্বাদ, উপদ্রব, মুক্তি সম্পর্কে যথাযথভাবে সম্যক জ্ঞানে জানা হেতু অদুঃখ-অসুখ-বেদনার যে অবিদ্যানুশয় তা তার চিত্তে অনুশয়ন করে না (স্থিত হয় না)। তিনি যদি সুখ-বেদনা অনুভব করেন, তিনি সেই বেদনাকে বিসংযুক্ত (কামরাগাদি সংযোজন হতে মুক্ত) হয়ে অনুভব করেন। তিনি যদি দুঃখবেদনা অনুভব করেন, বিসংযুক্ত হয়ে অনুভব করেন। তিনি যদি অদুঃখ-অসুখ-বেদনা অনুভব করেন, বিসংযুক্ত হয়ে অনুভব করেন। হে ভিক্ষুগণ, ইহা বলা হয় যে, শ্রুতবান আর্যশ্রাবক জন্ম-জরা-মরণ-শোক-পরিদেবন (বিলাপ)-দুঃখ-দৌর্মনস্য-উপায়াশে বিসংযুক্ত (মুক্ত), তিনি দুঃখে অনাবদ্ধ (বিসংযুক্ত) বলে আমি বলি।”</p>
<p class="bodytext">“হে ভিক্ষুগণ, শ্রুতবান আর্যশ্রাবক ও অশ্রুতবান পৃথগ্&zwnj;জনের মধ্যে ইহাই পার্থক্য, ইহাই প্রভেদ, ইহাই বিভিন্নতা।”</p>
<p class="gatha">৪. “যিনি প্রজ্ঞাবান বেদনা অনুভূত হলে না হন বিচলিত;</p>
<p class="gatha">সুখে এবং দুঃখেও অবিচলিত থাকেন যিনি বহুশ্রুত।</p>
<p class="gatha">প্রজ্ঞাবান আর সাধারণ জনে হয়ে থাকে ইহা;</p>
<p class="gatha">কুশলকর্ম সম্পাদনে পার্থক্য মহা।</p>
<p class="gatha">ধর্মগবেষক, বহুশ্রুত যিনি, </p>
<p class="gatha">ইহ-পরলোক যথার্থরূপে দর্শন করেন তিনি।</p>
<p class="gatha">মনোজ্ঞ ধর্ম সকল মথিত করে না তাঁর চিত্ত;</p>
<p class="gatha">অমনোজ্ঞ ধর্মে বিরক্তি তাঁর হয় না উদিত।</p>
<p class="gatha">তাঁর আসক্তি বিরক্তি ছিল যাহা;</p>
<p class="gatha">তিরোহিত নির্বাপিত পুনঃ উদিত হয় না তাহা।</p>
<p class="gatha">নির্মল, শোকহীন শান্তিপদ হয়ে জ্ঞাত;</p>
<p class="gatha">সম্যকরূপে জানেন তিনি হয়েছেন ভব বিমুক্ত।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. প্রথম রোগ সূত্র</h3>
<p class="bodytext">২৫৫.১. এক সময় ভগবান বৈশালীতে অবস্থান করছিলেন-মহাবনে কূটাগারশালায়। অতঃপর ভগবান সন্ধ্যাকালে ধ্যান (ফল সমাপত্তি) হতে উঠে রোগীখানায় (গিলানসালা) উপস্থিত হয়ে প্রজ্ঞাপ্ত আসনে উপবেশন করলেন। উপবিষ্ট ভগবান ভিক্ষুগণকে সম্বোধন করে বললেন, “হে ভিক্ষুগণ, ভিক্ষু সর্বদা স্মৃতিমান ও সম্প্রজ্ঞাত হবার জন্য উচ্চাকাঙ্ক্ষী (ইচ্ছুক) হবে। ইহাই তোমাদের প্রতি আমাদের অনুশাসন।”</p>
<p class="bodytext">২. “হে ভিক্ষুগণ, কিভাবে ভিক্ষু স্মৃতিমান হন? হে ভিক্ষুগণ, এখানে (এই শাসনে) বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা (লোভ), দৌর্মনস্য (দ্বেষ) দমিত করে কায়ে<span class="ftnRef">[180]</span> কায়ানুদর্শী<span class="ftnRef">[181]</span> হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে বেদনায়<span class="ftnRef">[182]</span> বেদনানুদর্শী<span class="ftnRef">[183]</span> হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে চিত্তে<span class="ftnRef">[184]</span> চিত্তানুদর্শী<span class="ftnRef">[185]</span> হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে ধর্মে<span class="ftnRef">[186]</span> ধর্মানুদর্শী<span class="ftnRef">[187]</span> হয়ে অবস্থান করেন। হে ভিক্ষুগণ, এভাবে ভিক্ষু স্মৃতিমান হন।”</p>
<p class="bodytext">৩. “হে ভিক্ষুগণ, কিভাবে ভিক্ষু সম্প্রজ্ঞাত হন? হে ভিক্ষুগণ, এখানে (এই শাসনে)ভিক্ষু অভিগমনে, প্রত্যাগমনে<span class="ftnRef">[188]</span> স্মৃতিসম্প্রজ্ঞান অনুশীলন করেন, অবলোকনে বিলোকনে স্মৃতি সম্প্রজ্ঞান অনুশীলন করেন, সঙ্কোচনে প্রসারণে স্মৃতিসম্প্রজ্ঞান অনুশীলন করেন, সঙ্ঘাটি-পাত্রচীবর ধারণে স্মৃতিসম্প্রজ্ঞান অনুশীলন করেন, ভোজনে, পানে, খাদনে, আস্বাদনে স্মৃতি-সম্প্রজ্ঞান অনুশীলন করেন, মল-মূত্রত্যাগে স্মৃতি সম্প্রজ্ঞান অনুশীলন করেন, গতিতে, স্থিতিতে, উপবেশনে, জাগরণে, ভাষণে, তুষ্ণীভাবে স্মৃতি-সম্প্রজ্ঞান অনুশীলন করেন। এভাবেই হে ভিক্ষুগণ, ভিক্ষু সম্প্রজ্ঞাত হন। হে ভিক্ষুগণ, ভিক্ষু সর্বদা স্মৃতিমান ও সম্প্রজ্ঞাত হবার জন্য উচ্চাকাঙ্ক্ষী হবে (উৎসাহিত থাকবে)। ইহাই তোমাদের প্রতি আমাদের অনুশাসন।”</p>
<p class="bodytext">৪. “হে ভিক্ষুগণ, এরূপ স্মৃতি সম্প্রজ্ঞান সমন্বিত, অপ্রমত্ত বীর্যবান ও সাধনা-তৎপর হয়ে অবস্থানকারী ভিক্ষুর যদি সুখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন সুখবেদনা কারণ সম্ভূত (কারণ হতে উৎপন্ন), অকারণে নয়। কী কারণে? দেহের কারণে। এই দেহ অনিত্য, সংস্কৃত<span class="ftnRef">[189]</span>, প্রতীত্য-সমুৎপন্ন। অনিত্য, সংস্কৃত, প্রতীত্য-সমুৎপন্ন দেহ প্রত্যয়ে উৎপন্ন সুখ-বেদনা কিরূপে নিত্য হবে!’ তিনি দেহে এবং সুখ-বেদনায় অনিত্যানুদর্শী হয়ে অবস্থান করেন, ব্যয়ানুদর্শী হয়ে অবস্থান করেন, বিরাগানুদর্শী হয়ে অবস্থান করেন, নিরোধানুদর্শী হয়ে অবস্থান করেন এবং পরিবিসর্জন-অনুদর্শী হয়ে অবস্থান করেন। দেহ এবং সুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করলে দেহ এবং সুখবেদনার প্রতি যে রাগানুশয় তা পরিত্যক্ত হয়।”</p>
<p class="bodytext">৫. “হে ভিক্ষুগণ, এরূপ স্মৃতিসম্প্রজ্ঞান-সমন্বিত, অপ্রমত্ত, বীর্যবান ও সাধনা-তৎপর হয়ে অবস্থানকারী ভিক্ষুর যদি দুঃখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন দুঃখবেদনা কারণ সম্ভূত, অকারণে নয়। কী কারণে? দেহের কারণে। এ দেহ অনিত্য, সংস্কৃত, প্রতীত্যসমুৎপন্ন। অনিত্য, সংস্কৃত, প্রতীত্যসমুৎপন্ন দেহ প্রত্যয়ে উৎপন্ন দুঃখবেদনা কিরূপে নিত্য হবে!’ তিনি দেহ এবং দুঃখবেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী এবং পরিবিসর্জন-অনুদর্শী হয়ে অবস্থান করেন। দেহ এবং দুঃখবেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জন-অনুদর্শী হয়ে অবস্থান করলে দেহ এবং দুঃখবেদনার প্রতি যে প্রতিঘানুশয় তা পরিত্যক্ত হয়।”</p>
<p class="bodytext">৬. “হে ভিক্ষুগণ, এরূপ স্মৃতি সম্প্রজ্ঞান-সমন্বিত, অপ্রমত্ত, বীর্যবান ও সাধনা-তৎপর হয়ে অবস্থানকারী ভিক্ষুর যদি অদুঃখ-অসুখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন অদুঃখ-অসুখ-বেদনা কারণসম্ভূত, অকারণে নয়। কী কারণে? দেহের কারণে। এ দেহ অনিত্য, সংস্কৃত, প্রতীত্যসমুৎপন্ন। অনিত্য, সংস্কৃত, প্রতীত্যসমুৎপন্ন দেহ প্রত্যয়ে উৎপন্ন অদুঃখ-অসুখ-বেদনা কিরূপে নিত্য হবে!’ তিনি দেহ এবং অদুঃখ-অসুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করেন। দেহ এবং অদুঃখ-অসুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করলে দেহ এবং অদুঃখ-অসুখ-বেদনার প্রতি যে অবিদ্যানুশয় তা পরিত্যক্ত হয়।</p>
<p class="bodytext">৭. তিনি যদি সুখ-বেদনা অনুভব করেন, তিনি একে (সেই বেদনাকে) অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি দুঃখবেদনা অনুভব করেন, তিনি একে অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি অদুঃখ-অসুখ-বেদনা অনুভব করেন, তিনি ইহাকে অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি সুখ-বেদনা অনুভব করেন, তিনি সেই বেদনাকে বিসংযুক্ত (কামরাগাদি সংযোজন থেকে মুক্ত) হয়ে অনুভব করেন। যদি তিনি দুঃখবেদনা অনুভব করেন, তিনি সেই বেদনাকে বিসংযুক্ত হয়ে অনুভব করেন। তিনি যদি অদুঃখ-অসুখ-বেদনা অনুভব করেন, তিনি সেই বেদনাকে বিসংযুক্ত হয়ে অনুভব করেন। তিনি কায়ান্তিক (শরীর সীমাবদ্ধ) বেদনা অনুভব করে কায়ান্তিক বেদনা অনুভব করছি বলে প্রকৃষ্টরূপে জানেন। তিনি জীবনান্তিক বেদনা অনুভব করে জীবনান্তিক বেদনা অনুভব করছি বলে প্রকৃষ্টরূপে জানেন। তিনি প্রকৃষ্টরূপে জানেন যে, দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।”</p>
<p class="bodytext">৮. “হে ভিক্ষুগণ, যেমন তৈল ও সলিতা অবলম্বনে তৈলপ্রদীপ জ্বলে, যদি তৈল ও সলিতা নিঃশেষ হয়, তাহলে সেই প্রদীপ অনাহারে (উপাদানহীন হয়ে) নির্বাপিত হয়; তেমনি ভিক্ষু কায়ান্তিক বেদনা অনুভব করে কায়ান্তিক বেদনা অনুভব করছি বলে প্রকৃষ্টরূপে জানেন। জীবনান্তিক বেদনা অনুভব করে জীবনান্তিক বেদনা অনুভব করছি বলে প্রকৃষ্টরূপে জানেন। তিনি প্রকৃষ্টরূপে জানেন যে, দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. দ্বিতীয় রোগ সূত্র</h3>
<p class="bodytext">২৫৬.১. এক সময় ভগবান বৈশালীতে অবস্থান করছিলেন-মহাবনে কূটাগারশালায়। অতঃপর ভগবান সন্ধ্যাকালে ধ্যান (ফল সমাপত্তি) হতে উঠে রোগীখানায় উপস্থিত হয়ে প্রজ্ঞাপ্ত আসনে উপবেশন করলেন। উপবিষ্ট ভগবান ভিক্ষুগণকে সম্বোধন করে বললেন, “হে ভিক্ষুগণ, ভিক্ষু সর্বদা স্মৃতিমান ও সম্প্রজ্ঞাত হবার জন্য উচ্চাকাঙ্ক্ষী (ইচ্ছুক) হবে। ইহাই তোমাদের প্রতি আমাদের অনুশাসন।”</p>
<p class="bodytext">২. “হে ভিক্ষুগণ, কিভাবে ভিক্ষু স্মৃতিমান হন? হে ভিক্ষুগণ, এখানে (এই শাসনে) বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা (লোভ), দৌর্মনস্য (দ্বেষ) দমিত করে কায়ে কায়ানুদর্শী হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে বেদনায় বেদনানুদর্শী হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে চিত্তে, চিত্তানুদর্শী হয়ে অবস্থান করেন। বীর্যবান, সম্প্রজ্ঞাত, স্মৃতিমান ভিক্ষু লোকে (উপাদানস্কন্ধে) অভিধ্যা, দৌর্মনস্য দমিত করে ধর্মে ধর্মানুদর্শী হয়ে অবস্থান করেন। হে ভিক্ষুগণ, এভাবে ভিক্ষু স্মৃতিমান হন।”</p>
<p class="bodytext">৩. “হে ভিক্ষুগণ, কিভাবে ভিক্ষু সম্প্রজ্ঞাত হন? হে ভিক্ষুগণ, এখানে (এই শাসনে) ভিক্ষু অভিগমনে, প্রত্যাগমনে স্মৃতি সম্প্রজ্ঞান অনুশীলন করেন, অবলোকনে বিলোকনে স্মৃতি সম্প্রজ্ঞান অনুশীলন করেন, সঙ্কোচনে প্রসারণে স্মৃতিসম্প্রজ্ঞান অনুশীলন করেন, সঙ্ঘাটি-পাত্রচীবর ধারণে স্মৃতিসম্প্রজ্ঞান অনুশীলন করেন, ভোজনে, পানে, খাদনে, আস্বাদনে স্মৃতি-সম্প্রজ্ঞান অনুশীলন করেন, মল-মূত্রত্যাগে স্মৃতি সম্প্রজ্ঞান অনুশীলন করেন, গতিতে, স্থিতিতে, উপবেশনে, জাগরণে, ভাষণে, তুষ্ণীভাবে স্মৃতিসম্প্রজ্ঞান অনুশীলন করেন। এভাবেই হে ভিক্ষুগণ, ভিক্ষু সম্প্রজ্ঞাত হন।</p>
<p class="bodytext">৪. “হে ভিক্ষুগণ, এরূপ স্মৃতি সম্প্রজ্ঞান-সমন্বিত, অপ্রমত্ত, বীর্যবান ও সাধনা-তৎপর হয়ে অবস্থানকারী ভিক্ষুর যদি সুখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন সুখ-বেদনা কারণ সম্ভূত, অকারণে নয়, কী কারণে? স্পর্শের কারণে। এই স্পর্শ অনিত্য, সংস্কৃত ও প্রতীত্য সমুৎপন্ন। অনিত্য, সংস্কৃত, প্রতীত্যসমুৎপন্ন স্পর্শ প্রত্যয়ে উৎপন্ন সুখ-বেদনা কিরূপে নিত্য হবে?’ তিনি স্পর্শ এবং সুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করেন। স্পর্শ এবং সুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করলে স্পর্শ এবং সুখ-বেদনার প্রতি যে রাগানুশয় তা পরিত্যক্ত হয়।”</p>
<p class="bodytext">৫. “হে ভিক্ষুগণ, এরূপ স্মৃতি সম্প্রজ্ঞান-সমন্বিত, অপ্রমত্ত, বীর্যবান ও সাধনা-তৎপর হয়ে অবস্থানকারী ভিক্ষুর যদি দুঃখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন দুঃখবেদনা কারণ সম্ভূত, অকারণে নয়। কী কারণে? স্পর্শের কারণে। এই স্পর্শ অনিত্য, সংস্কৃত ও প্রতীত্যসমুৎপন্ন। অনিত্য, সংস্কৃত ও প্রতীত্যসমুৎপন্ন স্পর্শ প্রত্যয়ে উৎপন্ন দুঃখ-বেদনা কিরূপে নিত্য হবে!’ তিনি স্পর্শ এবং দুঃখবেদনায় অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করেন। স্পর্শ এবং দুঃখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করলে স্পর্শ এবং দুঃখবেদনার প্রতি যে প্রতিঘানুশয় তা পরিত্যক্ত হয়।”</p>
<p class="bodytext">৬. “হে ভিক্ষুগণ, এরূপ স্মৃতিসম্প্রজ্ঞান-সমন্বিত, অপ্রমত্ত, বীর্যবান ও সাধনা-তৎপর হয়ে অবস্থানকারী ভিক্ষুর যদি অদুঃখ-অসুখ-বেদনা উৎপন্ন হয়, তিনি এভাবে তা প্রকৃষ্টরূপে জানেন, ‘আমার উৎপন্ন অদুঃখ-অসুখ-বেদনা কারণ-সম্ভূত, অকারণজাত নয়। কী কারণে উৎপন্ন? স্পর্শের কারণে। এই স্পর্শ অনিত্য, সংস্কৃত ও প্রতীত্যসমুৎপন্ন। অনিত্য, সংস্কৃত ও প্রতীত্যসমুৎপন্ন স্পর্শ প্রত্যয়ে উৎপন্ন অদুঃখ-অসুখ-বেদনা কিরূপে নিত্য হবে!’ তিনি স্পর্শে এবং অদুঃখ-অসুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করেন। স্পর্শে এবং অদুঃখ-অসুখ-বেদনার প্রতি অনিত্যানুদর্শী, ব্যয়ানুদর্শী, বিরাগানুদর্শী, নিরোধানুদর্শী ও পরিবিসর্জনানুদর্শী হয়ে অবস্থান করলে স্পর্শ এবং অদুঃখ-অসুখ-বেদনার প্রতি যে অবিদ্যানুশয় তা পরিত্যক্ত হয়।</p>
<p class="bodytext">৭. তিনি যদি সুখ-বেদনা অনুভব করেন, তিনি একে (সেই বেদনাকে) অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি দুঃখবেদনা অনুভব করেন, তিনি একে অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি অদুঃখ-অসুখ-বেদনা অনুভব করেন, তিনি ইহাকে অনিত্য বলে প্রকৃষ্টরূপে জানেন, (তৃষ্ণাদি দ্বারা) অসংলগ্ন, অনভিনন্দিত বলে প্রকৃষ্টরূপে জানেন। তিনি যদি সুখ-বেদনা অনুভব করেন, তিনি সেই বেদনাকে বিসংযুক্ত (কামরাগাদি সংযোজন থেকে মুক্ত) হয়ে অনুভব করেন। যদি তিনি দুঃখবেদনা অনুভব করেন, তিনি সেই বেদনাকে বিসংযুক্ত হয়ে অনুভব করেন। তিনি যদি অদুঃখ-অসুখ-বেদনা অনুভব করেন, তিনি সেই বেদনাকে বিসংযুক্ত হয়ে অনুভব করেন। তিনি কায়ান্তিক (শরীর সীমাবদ্ধ) বেদনা অনুভব করে কায়ান্তিক বেদনা অনুভব করছি বলে প্রকৃষ্টরূপে জানেন। তিনি জীবনান্তিক বেদনা অনুভব করে জীবনান্তিক বেদনা অনুভব করছি বলে প্রকৃষ্টরূপে জানেন। তিনি প্রকৃষ্টরূপে জানেন যে, দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।”</p>
<p class="bodytext">৮. “হে ভিক্ষুগণ, যেমন তৈল ও সলিতা অবলম্বনে তৈলপ্রদীপ জ্বলে, যদি তৈল ও সলিতা নিঃশেষ হয়, তাহলে সেই প্রদীপ অনাহারে (উপাদানহীন হয়ে) নির্বাপিত হয়; তেমনি ভিক্ষু কায়ান্তিক বেদনা অনুভব করে কায়ান্তিক বেদনা অনুভব করছি বলে প্রকৃষ্টরূপে জানেন। জীবনান্তিক বেদনা অনুভব করে জীবনান্তিক বেদনা অনুভব করছি বলে প্রকৃষ্টরূপে জানেন। তিনি প্রকৃষ্টরূপে জানেন যে, দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. অনিত্য সূত্র</h3>
<p class="bodytext">২৫৭.১. “হে ভিক্ষুগণ, বেদনা এই তিন প্রকার যা অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। তিনি প্রকার কী কী? সুখ-বেদনা, দুঃখ-বেদনা, অদুঃখ-অসুখ-বেদনা (উপেক্ষা বেদনা)। হে ভিক্ষুগণ, বেদনা এই তিন প্রকার যা অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী।”</p>
<p class="centered">নবম সূত্র সমাপ্ত।</p>
<h3 class="subhead">১০. স্পর্শমূলক সূত্র</h3>
<p class="bodytext">২৫৮.১. “হে ভিক্ষুগণ, বেদনা এই তিন প্রকার যা স্পর্শজ, স্পর্শমূলক, স্পর্শনিদান, স্পর্শপ্রত্যয়। তিন প্রকার কী কী? সুখ-বেদনা, দুঃখ-বেদনা, অদুঃখ-অসুখ-বেদনা।”</p>
<p class="bodytext">২. “হে ভিক্ষুগণ, সুখবেদ্য<span class="ftnRef">[190]</span> বা সুখানুভূতিযুক্ত স্পর্শ অবলম্বনে সুখবেদনা উৎপন্ন হয়। সেই সুখবেদ্য স্পর্শের নিরোধে তৎজনিত যে বেদনা ‘সুখবেদ্য স্পর্শে উৎপন্ন সুখ-বেদনা’, তা নিরুদ্ধ হয়, উপশমিত হয়। দুঃখবেদ্য বা দুঃখানুভূতিযুক্ত স্পর্শ অবলম্বনে দুঃখবেদনা উৎপন্ন হয়। সেই দুঃখবেদ্য স্পর্শের নিরোধে তৎজনিত যে বেদনা ‘দুঃখবেদ্য স্পর্শে উৎপন্ন দুঃখবেদনা’, তা নিরুদ্ধ হয়, উপশমিত হয়। অদুঃখাসুখ অনুভূতিযুক্ত স্পর্শ অবলম্বনে অদুঃখাসুখ-বেদনা উৎপন্ন হয়। সেই অদুঃখাসুখ অনুভূতিযুক্ত স্পর্শের নিরোধে তৎজনিত যে বেদনা ‘অদুঃখাসুখবেদ্য স্পর্শে উৎপন্ন অদুঃখাসুখ-বেদনা’, তা নিরুদ্ধ হয়, উপশমিত হয়।”</p>
<p class="bodytext">৩. “যেমন ভিক্ষুগণ, দুইটি কাষ্ঠের সংঘর্ষণে উষ্মা উৎপন্ন হয়, তেজ সৃষ্ট হয়। সেই কাষ্ঠ দুইটি পৃথককরণে বিনিৰেপে তৎজনিত যে উষ্মা তা নিরুদ্ধ হয়, উপশমিত হয়। তদ্রূ্বপভাবে হে ভিক্ষুগণ, এই তিন প্রকার বেদনা যা স্পর্শজ, স্পর্শমূলক, স্পর্শনিদান, স্পর্শপ্রত্যয়। তদ্ধেতু স্পর্শ প্রত্যয়ে বেদনা উৎপন্ন হয়, স্পর্শ নিরোধে বেদনা নিরোধ হয়।”</p>
<p class="centered">দশম সূত্র সমাপ্ত।</p>
<p class="centered">প্রথম সগাথা বর্গ সমাপ্ত।</p>
<p class="bodytext">স্মারক গাথা :</p>
<p class="gatha">সমাধি, সুখ, পরিত্যাগ, পাতাল এবং দ্রষ্টব্য;</p>
<p class="gatha">শল্য, রোগ, অনিত্য আর স্পর্শমূলক এ বর্গে সংযুক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">২. নির্জনগত বর্গ</h2>
<h3 class="subhead">১. নির্জনগত সূত্র</h3>
<p class="bodytext">২৫৯.১. অতঃপর একজন ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, এখানে নির্জনে ধ্যানরত অবস্থায় আমার চিত্তে এরূপ পরিবিতর্ক উৎপন্ন হয়েছিল, ‘তিন প্রকার বেদনা ভগবান কর্তৃক উক্ত হয়েছে, সুখবেদনা, দুঃখবেদনা ও অদুখাসুখ-বেদনা। এই ত্রিবিধ বেদনা ভগবান কর্তৃক উক্ত হয়েছে। ভগবান কর্তৃক ইহাও উক্ত হয়েছে : যা কিছু অনুভূত হয়, তা দুঃখেই অনুভূত হয়। কি সম্পর্কে ভগবান কর্তৃক ইহা উক্ত হয়েছে : যা কিছু অনুভূত হয়, তা দুঃখেই অনুভূত হয়?”</p>
<p class="bodytext">২. “সাধু! হে ভিক্ষু, সাধু! আমাকর্তৃক এই তিন প্রকার বেদনা উক্ত হয়েছে। সুখবেদনা, দুঃখবেদনা ও অদুঃখ-অসুখ-বেদনা-এই ত্রিবিধ বেদনা আমাকর্তৃক উক্ত। হে ভিক্ষু, ইহাও আমাকর্তৃক উক্ত হয়েছে : যা কিছু অনুভূত হয়, তা দুঃখেই অনুভূত হয়। হে ভিক্ষু, সংস্কারের অনিত্যতা সম্পর্কে আমাকর্তৃক ইহা ভাষিত হয়েছে : যা কিছু অনুভূত হয়, তা দুঃখেই অনুভূত হয়। হে ভিক্ষু, সংস্কারের ক্ষয়ধর্মীতা সম্পর্কে আমাকর্তৃক ইহা ভাষিত হয়েছে : যা কিছু অনুভূত হয়, তা দুঃখেই অনুভূত হয়। হে ভিক্ষু, সংস্কারের ব্যয়ধর্মীতা সম্পর্কে আমাকর্তৃক ইহা ভাষিত হয়েছে : যা কিছু অনুভূত হয়, তা দুঃখেই অনুভূত হয়। হে ভিক্ষু, সংস্কারের নিরোধধর্মীতা সম্পর্কে আমাকর্তৃক ইহা ভাষিত হয়েছে : যা কিছু অনুভূত হয়, তা দুঃখেই অনুভূত হয়। হে ভিক্ষু, সংস্কারের বিপরিণামধর্মীতা (পরিবর্তনশীলতা) সম্পর্কে আমাকর্তৃক ইহা ভাষিত হয়েছে : যা কিছু অনুভূত হয়, তা দুঃখেই অনুভূত হয়।”</p>
<p class="bodytext">৩. “এরপরও হে ভিক্ষু, আমাকর্তৃক সংস্কারের আনুপূর্বিক নিরোধ ব্যাখ্যাত হয়েছে। প্রথম ধ্যানলাভীর বাক্য নিরুদ্ধ হয়। দ্বিতীয় ধ্যানলাভীর বিতর্ক-বিচার<span class="ftnRef">[191]</span> নিরুদ্ধ হয়। তৃতীয় ধ্যানলাভীর প্রীতি নিরুদ্ধ হয়। চতুর্থ ধ্যানলাভীর শ্বাস-প্রশ্বাস নিরুদ্ধ হয়। আকাশ-অনন্ত-আয়তন (ধ্যান)-লাভীর রূপসংজ্ঞা নিরুদ্ধ হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা নিরুদ্ধ হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা নিরুদ্ধ হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা নিরুদ্ধ হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা নিরুদ্ধ হয়। ক্ষীণাসব ভিক্ষুর রাগ-দ্বেষ-মোহ নিরুদ্ধ হয়।”</p>
<p class="bodytext">৪. “এরপরও হে ভিক্ষু, আমাকর্তৃক সংস্কারের আনুপূর্বিক উপশম ব্যাখ্যাত হয়েছে। প্রথম ধ্যানলাভীর বাক্য উপশান্ত হয়। দ্বিতীয় ধ্যানলাভীর বিতর্ক-বিচার উপশান্ত হয়। তৃতীয় ধ্যানলাভীর প্রীতি উপশান্ত হয়। চতুর্থ ধ্যানলাভীর শ্বাস-প্রশ্বাস উপশান্ত হয়। আকাশ-অনন্ত-আয়তন (ধ্যান)-লাভীর রূপসংজ্ঞা উপশান্ত হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা উপশান্ত হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা উপশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা উপশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা উপশান্ত হয়। ক্ষীণাসব ভিক্ষুর রাগ-দ্বেষ-মোহ উপশান্ত হয়।”</p>
<p class="bodytext">৫. “হে ভিক্ষু, প্রশ্রদ্ধি (প্রশান্তি) ছয় প্রকার। প্রথম ধ্যানলাভীর বাক্য শান্ত হয়। দ্বিতীয় ধ্যানলাভীর বিতর্ক-বিচার শান্ত হয়। তৃতীয় ধ্যানলাভীর প্রীতি শান্ত হয়। চতুর্থ ধ্যানলাভীর শ্বাস-প্রশ্বাস শান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা শান্ত হয়। ক্ষীণাসব ভিক্ষুর রাগ-দ্বেষ-মোহ শান্ত হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. প্রথম আকাশ সূত্র</h3>
<p class="bodytext">২৬০.১. “হে ভিক্ষুগণ, যেমন আকাশে বিবিধ বায়ু প্রবাহিত হয়। পূর্ব বায়ু প্রবাহিত হয়, পশ্চিম বায়ু প্রবাহিত হয়, উত্তর বায়ু প্রবাহিত হয়, দক্ষিণ বায়ু প্রবাহিত হয়, ধূলিপূর্ণ (অবিশুদ্ধ) বায়ু প্রবাহিত হয়, ধূলিহীন (বিশুদ্ধ) বায়ু প্রবাহিত হয়, শীতল বায়ু প্রবাহিত হয়, উষ্ণ বায়ু প্রবাহিত হয়, সামান্য বায়ু প্রবাহিত হয়, অসামান্য (অধিক) বায়ু প্রবাহিত হয়। তেমনি হে ভিক্ষুগণ, এই দেহে বিবিধ বেদনা (অনুভূতি) উৎপন্ন হয়, সুখবেদনা উৎপন্ন হয়, দুঃখ-বেদনা উৎপন্ন হয়, অদুঃখ-অসুখ-বেদনা উৎপন্ন হয়।”</p>
<p class="gatha">২. “যেমন আকাশে প্রবাহিত হয়, বিবিধ প্রকার বায়ু;</p>
<p class="gatha">পূর্ব আর পশ্চিম, উত্তর আর দক্ষিণমুখী বায়ু।</p>
<p class="gatha">বিশুদ্ধ আর অবিশুদ্ধ বায়ু, শীতল বায়ু অথবা উষ্ণ;</p>
<p class="gatha">সামান্য বায়ু প্রবাহিত হয়, অথবা প্রবাহিত হয় অসামান্য।</p>
<p class="gatha">তেমনি এ দেহে সমুৎপন্ন হয় বেদনা নানাবিধ;</p>
<p class="gatha">সুখ, দুঃখ, অদুঃখ-অসুখ-বেদনা এই ত্রিবিধ।</p>
<p class="gatha">যখন হতে ভিক্ষু হন সম্প্রজ্ঞাত, পূর্ণ বীর্যবান;</p>
<p class="gatha">তখন হতে বেদনা সকল পরিপূর্ণরূপে জানেন প্রজ্ঞাবান।</p>
<p class="gatha">প্রকৃষ্টরূপে জেনে সেই বেদনা, ইহজীবনে হন অনাসব তিনি;</p>
<p class="gatha">দেহ-ত্যাগে সেই ধার্মিক, বেদজ্ঞ, পুনঃ উদিত হন না কখনি।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. দ্বিতীয় আকাশ সূত্র</h3>
<p class="bodytext">২৬১. প্রথম আকাশ সূত্র সদৃশ। এই সূত্র গাথা বিহীন।</p>
<h3 class="subhead">৪. আবাস সূত্র</h3>
<p class="bodytext">২৬২.১. “হে ভিক্ষুগণ, মনে কর একটি অতিথিশালা। জনগণ পূর্বদিক হতে এসে সেখানে বাস করে, পশ্চিমদিক হতে এসে সেখানে বাস করে, উত্তরদিক হতে এসে সেখানে বাস করে, দক্ষিণ দিক হতে এসে সেখানে বাস করে। ক্ষত্রিয়গণ এসে বাস করে, ব্রাহ্মণগণ এসে বাস করে, বৈশ্যগণ এসে বাস করে, শুদ্রগণ এসে বাস করে।”</p>
<p class="bodytext">২. “তেমনি হে ভিক্ষুগণ, এই দেহে বিবিধ বেদনা উৎপন্ন হয়। সুখ-বেদনা উৎপন্ন হয়, দুঃখবেদনা উৎপন্ন হয়, অদুঃখ-অসুখ-বেদনা উৎপন্ন হয়। সামিষ সুখবেদনা উৎপন্ন হয়, সামিষ দুঃখবেদনা উৎপন্ন হয়, সামিষ অদুঃখ-অসুখ-বেদনা উৎপন্ন হয়, নিরামিষ<span class="ftnRef">[192]</span> সুখবেদনা উৎপন্ন হয়, নিরামিষ দুঃখবেদনা উৎপন্ন হয়, নিরামিষ অদুঃখ-অসুখ-বেদনা উৎপন্ন হয়।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. প্রথম আনন্দ সূত্র</h3>
<p class="bodytext">২৬৩.১. অতঃপর আয়ুষ্মান আনন্দ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে বললেন, “ভন্তে, বেদনা কী? বেদনা-সমুদয় কী? বেদনা-নিরোধ কী? বেদনা-নিরোধগামী প্রতিপদা কী? বেদনার আস্বাদ কী? আদীনব (উপদ্রব) কী? নিঃসরণ কী?”</p>
<p class="bodytext">২. “হে আনন্দ, বেদনা এই তিন প্রকার। সুখ-বেদনা, দুঃখবেদনা, অদুঃখ-অসুখ-বেদনা। হে আনন্দ, এগুলোকে বলা হয় বেদনা। স্পর্শের উৎপত্তিতে বেদনার উৎপত্তি; স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামী প্রতিপদা (উপায়), যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বেদনা হেতু যে সুখ-সৌমনস্য উৎপন্ন হয়, তা বেদনার আস্বাদ। বেদনা যে অনিত্য, দুঃখ ও পরিবর্তনশীল, তা বেদনার আদীনব (উপদ্রব)। বেদনা সম্পর্কে যা ছন্দরাগ দমন, ছন্দরাগ পরিহার তা বেদনা হতে নিঃসরণ (মুক্তি)।”</p>
<p class="bodytext">৩. “এর পরেও হে আনন্দ, আমাকর্তৃক সংস্কারের আনুপূর্বিক নিরোধ ব্যাখ্যাত হয়েছে। প্রথম ধ্যানলাভীর বাক্য নিরুদ্ধ হয়। দ্বিতীয় ধ্যানলাভীর বিতর্ক-বিচার নিরুদ্ধ হয়। তৃতীয় ধ্যানলাভীর প্রীতি নিরুদ্ধ হয়। চতুর্থ ধ্যানলাভীর শ্বাস-প্রশ্বাস নিরুদ্ধ হয়। আকাশ-অনন্ত-আয়তন (ধ্যান)-লাভীর রূপসংজ্ঞা নিরুদ্ধ হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা নিরুদ্ধ হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা নিরুদ্ধ হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা নিরুদ্ধ হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা নিরুদ্ধ হয়। ক্ষীণাসব ভিক্ষুর রাগ-দ্বেষ-মোহ নিরুদ্ধ হয়।”</p>
<p class="bodytext">৪. “এর পরেও হে আনন্দ, আমাকর্তৃক সংস্কারের আনুপূর্বিক উপশম ব্যাখ্যাত হয়েছে। প্রথম ধ্যানলাভীর বাক্য উপশান্ত হয়। দ্বিতীয় ধ্যানলাভীর বিতর্ক-বিচার উপশান্ত হয়। তৃতীয় ধ্যানলাভীর প্রীতি উপশান্ত হয়। চতুর্থ ধ্যানলাভীর শ্বাস-প্রশ্বাস উপশান্ত হয়। আকাশ-অনন্ত-আয়তন (ধ্যান)-লাভীর রূপসংজ্ঞা উপশান্ত হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা উপশান্ত হয়। আকিঞ্চন আয়তন (ধ্যান)-লাভীর বিজ্ঞান-অনন্ত-আয়তন সংজ্ঞা উপশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা উপশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা উপশান্ত হয়। ক্ষীণাসব ভিক্ষুর রাগ-দ্বেষ-মোহ উপশান্ত হয়।”</p>
<p class="bodytext">৫. “এর পরেও হে আনন্দ, আমাকর্তৃক সংস্কারের আনুপূর্বিক প্রশান্তি ব্যাখ্যাত হয়েছে। প্রথম ধ্যানলাভীর বাক্য প্রশান্ত হয়, দ্বিতীয় ধ্যানলাভীর বিতর্ক-বিচার প্রশান্ত হয়, তৃতীয় ধ্যানলাভীর প্রীতি প্রশান্ত হয়, চতুর্থ ধ্যানলাভীর শ্বাস-প্রশ্বাস প্রশান্ত হয়, আকাশ-অনন্ত-আয়তন (ধ্যান)-লাভীর রূপ সংজ্ঞা প্রশান্ত হয়, বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন সংজ্ঞা প্রশান্ত হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা প্রশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা প্রশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা প্রশান্ত হয়। ক্ষীণাসব ভিক্ষুর রাগ-দ্বেষ-মোহ প্রশান্ত হয়।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. দ্বিতীয় আনন্দ সূত্র</h3>
<p class="bodytext">২৬৪.১. অতঃপর আয়ুষ্মান আনন্দ যেখানে ভগবান সেখানে উপস্থিত হলেন; উপস্থিত হয়ে ভগবানকে অভিবাদন করে একপ্রান্তে উপবেশন করলেন। একপাশে উপবিষ্ট আয়ুষ্মান আনন্দকে ভগবান বললেন, “হে আনন্দ, বেদনা কী? বেদনা-সমুদয় কী? বেদনা-নিরোধ কী? বেদনা-নিরোধ গামিনী প্রতিপদা (উপায়) কী? বেদনার আস্বাদ কী? আদীনব (উপদ্রব) কী? বেদনা হতে নিঃসরণ (মুক্তি) কী?”</p>
<p class="bodytext">২. “ভন্তে, ধর্ম ভগবৎমূলক, ভগবৎপ্রবণ, ভগবৎশরণ। অতএব, ভন্তে ভগবানই স্বয়ং কথিত বিষয়ের অর্থ পরিস্ফুট করুন, ভগবৎ প্রমুখাৎ শ্রবণ করে ভিক্ষুগণ তা অবধারণ করবেন।” “তাহলে হে আনন্দ, শ্রবণ কর, উত্তমরূপে মনোনিবেশ কর, আমি ভাষণ করতেছি।” “হ্যাঁ, ভন্তে, “বলে আয়ুষ্মান আনন্দ ভগবানকে প্রত্যুত্তরে সম্মতি জানালেন। ভগবান বললেন :</p>
<p class="bodytext">৩. “হে আনন্দ, বেদনা এই তিন প্রকার। সুখ-বেদনা, দুঃখবেদনা, অদুঃখ-অসুখ-বেদনা। হে আনন্দ, এগুলোকে বলা হয় বেদনা। স্পর্শের উৎপত্তিতে বেদনার উৎপত্তি; স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামী প্রতিপদা (উপায়), যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বেদনা হেতু যে সুখ-সৌমনস্য উৎপন্ন হয়, তা বেদনার আস্বাদ। বেদনা যে অনিত্য, দুঃখ ও পরিবর্তনশীল, তা বেদনার আদীনব (উপদ্রব)। বেদনা সম্পর্কে যা ছন্দরাগ দমন, ছন্দরাগ পরিহার তা বেদনা হতে নিঃসরণ (মুক্তি)।”</p>
<p class="bodytext">৪. এর পরেও হে আনন্দ, আমাকর্তৃক সংস্কারের আনুপূর্বিক নিরোধ ব্যাখ্যাত হয়েছে। প্রথম ধ্যানলাভীর বাক্য নিরুদ্ধ হয়। দ্বিতীয় ধ্যানলাভীর বিতর্ক-বিচার নিরুদ্ধ হয়। তৃতীয় ধ্যানলাভীর প্রীতি নিরুদ্ধ হয়। চতুর্থ ধ্যানলাভীর শ্বাস-প্রশ্বাস নিরুদ্ধ হয়। আকাশ-অনন্ত-আয়তন (ধ্যান)-লাভীর রূপসংজ্ঞা নিরুদ্ধ হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা নিরুদ্ধ হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা নিরুদ্ধ হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা নিরুদ্ধ হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা নিরুদ্ধ হয়। ক্ষীণাসব ভিক্ষুর রাগ-দ্বেষ-মোহ নিরুদ্ধ হয়।”</p>
<p class="bodytext">৫. “এর পরেও হে আনন্দ, আমাকর্তৃক সংস্কারের আনুপূর্বিক উপশম ব্যাখ্যাত হয়েছে। প্রথম ধ্যানলাভীর বাক্য উপশান্ত হয়। দ্বিতীয় ধ্যানলাভীর বিতর্ক-বিচার উপশান্ত হয়। তৃতীয় ধ্যানলাভীর প্রীতি উপশান্ত হয়। চতুর্থ ধ্যানলাভীর শ্বাস-প্রশ্বাস উপশান্ত হয়। আকাশ-অনন্ত-আয়তন (ধ্যান)-লাভীর রূপসংজ্ঞা উপশান্ত হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা উপশান্ত হয়। আকিঞ্চন আয়তন (ধ্যান)-লাভীর বিজ্ঞান-অনন্ত-আয়তন সংজ্ঞা উপশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা উপশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা উপশান্ত হয়। ক্ষীণাসব ভিক্ষুর রাগ-দ্বেষ-মোহ উপশান্ত হয়।”</p>
<p class="bodytext">৬. “এর পরেও হে আনন্দ, আমাকর্তৃক সংস্কারের আনুপূর্বিক প্রশান্তি ব্যাখ্যাত হয়েছে। প্রথম ধ্যানলাভীর বাক্য প্রশান্ত হয়, দ্বিতীয় ধ্যানলাভীর বিতর্ক-বিচার প্রশান্ত হয়, তৃতীয় ধ্যানলাভীর প্রীতি প্রশান্ত হয়, চতুর্থ ধ্যানলাভীর শ্বাস-প্রশ্বাস প্রশান্ত হয়, আকাশ-অনন্ত-আয়তন (ধ্যান)-লাভীর রূপসংজ্ঞা প্রশান্ত হয়, বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন সংজ্ঞা প্রশান্ত হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা প্রশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা প্রশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা প্রশান্ত হয়। ক্ষীণাসব ভিক্ষুর রাগ-দ্বেষ-মোহ প্রশান্ত হয়।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. প্রথম বহুসংখ্যক সূত্র</h3>
<p class="bodytext">২৬৫.১. অতঃপর বহুসংখ্যক ভিক্ষু যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষুগণ ভগবানকে বললেন, “ভন্তে, বেদনা কী? বেদনা-সমুদয় কী? বেদনা-নিরোধ কী? বেদনা-নিরোধগামী প্রতিপদা কী? বেদনার আস্বাদ (উপভোগ) কী? বেদনার দোষ (উপদ্রব) কী? বেদনা হতে নিঃসরণ কী?</p>
<p class="bodytext">২. হে ভিক্ষুগণ, বেদনা এই তিন প্রকার। সুখ-বেদনা, দুঃখবেদনা, অদুঃখ-অসুখ-বেদনা। হে ভিক্ষুগণ, এগুলোকে বলা হয় বেদনা। স্পর্শের উৎপত্তিতে বেদনার উৎপত্তি; স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামী প্রতিপদা (উপায়), যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বেদনা হেতু যে সুখ-সৌমনস্য উৎপন্ন হয়, তা বেদনার আস্বাদ। বেদনা যে অনিত্য, দুঃখ ও পরিবর্তনশীল, তা বেদনার আদীনব (উপদ্রব)। বেদনা সম্পর্কে যা ছন্দরাগ দমন, ছন্দরাগ পরিহার তা বেদনা হতে নিঃসরণ (মুক্তি)।”</p>
<p class="bodytext">৩. “এরপরও হে ভিক্ষুগণ, আমাকর্তৃক সংস্কারের আনুপূর্বিক নিরোধ ব্যাখ্যাত হয়েছে। প্রথম ধ্যানলাভীর বাক্য নিরুদ্ধ হয়। দ্বিতীয় ধ্যানলাভীর বিতর্ক-বিচার নিরুদ্ধ হয়। তৃতীয় ধ্যানলাভীর প্রীতি নিরুদ্ধ হয়। চতুর্থ ধ্যানলাভীর শ্বাস-প্রশ্বাস নিরুদ্ধ হয়। আকাশ-অনন্ত-আয়তন (ধ্যান)-লাভীর রূপসংজ্ঞা নিরুদ্ধ হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা নিরুদ্ধ হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা নিরুদ্ধ হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা নিরুদ্ধ হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা নিরুদ্ধ হয়। ক্ষীণাসব ভিক্ষুগণ রাগ-দ্বেষ-মোহ নিরুদ্ধ হয়।”</p>
<p class="bodytext">৪. “এরপরও হে ভিক্ষুগণ, আমাকর্তৃক সংস্কারের আনুপূর্বিক উপশম ব্যাখ্যাত হয়েছে। প্রথম ধ্যানলাভীর বাক্য উপশান্ত হয়। দ্বিতীয় ধ্যানলাভীর বিতর্ক-বিচার উপশান্ত হয়। তৃতীয় ধ্যানলাভীর প্রীতি উপশান্ত হয়। চতুর্থ ধ্যানলাভীর শ্বাস-প্রশ্বাস উপশান্ত হয়। আকাশ-অনন্ত-আয়তন (ধ্যান)-লাভীর রূপসংজ্ঞা উপশান্ত হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা উপশান্ত হয়। আকিঞ্চন আয়তন (ধ্যান)-লাভীর বিজ্ঞান-অনন্ত-আয়তন সংজ্ঞা উপশান্ত হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা উপশান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা উপশান্ত হয়। ক্ষীণাসব ভিক্ষুগণ রাগ-দ্বেষ-মোহ উপশান্ত হয়।”</p>
<p class="bodytext">৫. “হে ভিক্ষুগণ, প্রশ্রদ্ধি (প্রশান্তি) ছয় প্রকার। প্রথম ধ্যানলাভীর বাক্য শান্ত হয়। দ্বিতীয় ধ্যানলাভীর বিতর্ক-বিচার শান্ত হয়। তৃতীয় ধ্যানলাভীর প্রীতি শান্ত হয়। চতুর্থ ধ্যানলাভীর শ্বাস-প্রশ্বাস শান্ত হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা শান্ত হয়। ক্ষীণাসব ভিক্ষুগণ রাগ-দ্বেষ-মোহ শান্ত হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. দ্বিতীয় বহুসংখ্যক সূত্র</h3>
<p class="bodytext">২৬৬.১. অতঃপর বহুসংখ্যক ভিক্ষু যেখানে ভগবান সেখানে উপস্থিত হয়ে ভগবানকে অভিবাদন করে একান্তে উপবেশন করলেন। একান্তে উপবিষ্ট সেই ভিক্ষুগণকে ভগবান বললেন, “হে ভিক্ষুগণ, বেদনা কী? বেদনা-সমুদয় কী? বেদনা-নিরোধ কী? বেদনা-নিরোধগামী প্রতিপদা (উপায়) কী? বেদনার আস্বাদ কী? আদীনব (দোষ) কী? বেদনা হতে নিঃসরণ কী?”</p>
<p class="bodytext">২. “ভন্তে, ভগবানই আমাদের ধর্মের মূল উৎস, তিনিই ইহার উপদেষ্টা, তিনিই প্রতিশরণ। অতএব, প্রভো! ভগবানই স্বয়ং কথিত বিষয়ের অর্থ পরিস্ফুট করুন। ভগবানের মুখে শ্রবণ করে ভিক্ষুগণ তা অবধারণ করবেন। তাহলে হে ভিক্ষুগণ, শ্রবণ কর, উত্তমরূপে মনোনিবেশ কর, আমি ভাষণ করছি।</p>
<p class="bodytext">৩. হে ভিক্ষুগণ, বেদনা এই তিন প্রকার। সুখ-বেদনা, দুঃখবেদনা, অদুঃখ-অসুখ-বেদনা। হে আনন্দ, এগুলোকে বলা হয় বেদনা। স্পর্শের উৎপত্তিতে বেদনার উৎপত্তি; স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামী প্রতিপদা (উপায়), যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বেদনা হেতু যে সুখ-সৌমনস্য উৎপন্ন হয়, তা বেদনার আস্বাদ। বেদনা যে অনিত্য, দুঃখ ও পরিবর্তনশীল, তা বেদনার আদীনব (উপদ্রব)। বেদনা সম্পর্কে যা ছন্দরাগ দমন, ছন্দরাগ পরিহার তা বেদনা হতে নিঃসরণ (মুক্তি)।”</p>
<p class="bodytext">৪. “এরপরও হে ভিক্ষুগণ, আমাকর্তৃক সংস্কারের আনুপূর্বিক নিরোধ ব্যাখ্যাত হয়েছে। প্রথম ধ্যানলাভীর বাক্য নিরুদ্ধ হয়। দ্বিতীয় ধ্যানলাভীর বিতর্ক-বিচার নিরুদ্ধ হয়। তৃতীয় ধ্যানলাভীর প্রীতি নিরুদ্ধ হয়। চতুর্থ ধ্যানলাভীর শ্বাস-প্রশ্বাস নিরুদ্ধ হয়। আকাশ-অনন্ত-আয়তন (ধ্যান)-লাভীর রূপসংজ্ঞা নিরুদ্ধ হয়। বিজ্ঞান-অনন্ত-আয়তন (ধ্যান)-লাভীর আকাশ-অনন্ত-আয়তন-সংজ্ঞা নিরুদ্ধ হয়। আকিঞ্চন-আয়তন (ধ্যান)-লাভীর বিজ্ঞান-অনন্ত-আয়তন-সংজ্ঞা নিরুদ্ধ হয়। নৈবসংজ্ঞা-নাসংজ্ঞায়তন (ধ্যান)-লাভীর আকিঞ্চন-আয়তন-সংজ্ঞা নিরুদ্ধ হয়। সংজ্ঞাবেদয়িত নিরোধ (সমাপত্তি)-লাভীর সংজ্ঞা ও বেদনা নিরুদ্ধ হয়। ক্ষীণাসব ভিক্ষুগণ রাগ-দ্বেষ-মোহ নিরুদ্ধ হয়।”</p>
<p class="bodytext">৫. ২৬৫ নং ক্রমের ৫নং সদৃশ।</p>
<p class="centered">অষ্টম সূত্র সমাপ্ত।</p>
<h3 class="subhead">৯. পঞ্চকঙ্গ সূত্র</h3>
<p class="bodytext">২৬৭.১. তখন পঞ্চকঙ্গ স্থপতি (সূত্রধর) যেখানে আয়ুষ্মান উদায়ি থাকেন, তথায় উপস্থিত হলেন। সেখানে উপস্থিত হয়ে আয়ুষ্মান উদায়িকে অভিবাদন করে এক পাশে বসলেন। একপাশে উপবিষ্ট পঞ্চকঙ্গ স্থপতি আয়ুষ্মান উদায়িকে বললেন, “ভন্তে, উদায়ি, ভগবান বেদনা কত প্রকার বলেছেন?”</p>
<p class="bodytext">স্থপতি, ভগবান তিন প্রকার বেদনা বলেছেন। সুখ-বেদনা, দুঃখ-বেদনা, অদুঃখ-অসুখ-বেদনা-ভগবান এই তিন প্রকার বেদনা বলেছেন।” এরূপ উক্ত হলে পঞ্চকঙ্গ স্থপতি আয়ুষ্মান উদায়িকে বললেন, “ভন্তে উদায়ি, ভগবান তিন প্রকার বেদনা বলেন নাই, দুই প্রকার বেদনা বলেছেন। সুখ-বেদনা ও দুঃখ-বেদনা। ভন্তে, এই যে অদুঃখ-অসুখ-বেদনা আছে, তাকে ভগবান শান্ত, উত্তম সুখের অন্তর্গত বলেছেন।”</p>
<p class="bodytext">দ্বিতীয়বারও আয়ুষ্মান উদায়ি পঞ্চকঙ্গ স্থপতিকে বললেন, স্থপতি ভগবান দুই প্রকার বেদনা বলেননি। ভগবান তিন প্রকার বেদনা বলেছেন। সুখ-বেদনা, দুঃখ-বেদনা, অদুঃখ-অসুখ-বেদনা। ভগবান এই তিন প্রকার বেদনা বলেছেন।”</p>
<p class="bodytext">দ্বিতীয়বারও পঞ্চকঙ্গ স্থপতি আয়ুষ্মান উদায়িকে বললেন, “ভন্তে উদায়ি, ভগবান তিন প্রকার বেদনা বলেন নাই, দুই প্রকার বেদনা বলেছেন, সুখ-বেদনা ও দুঃখ-বেদনা। ভন্তে, এই যে অদুঃখ-অসুখ-বেদনা আছে, সেটিকে ভগবান শান্ত, উত্তম সুখের অন্তর্গত বলেছেন।”</p>
<p class="bodytext">তৃতীয়বারও আয়ুষ্মান উদায়ি পঞ্চকঙ্গ স্থপতিকে বললেন, স্থপতিভগবান বেদনা দুই প্রকার বলেননি। ভগবান বেদনা তিন প্রকার বলেছেন। সুখ-বেদনা, দুঃখ-বেদনা, অদুঃখ-অসুখ-বেদনা। ভগবান এই তিন প্রকার বেদনা বলেছেন।”</p>
<p class="bodytext">তৃতীয়বারও পঞ্চকঙ্গ স্থপতি আয়ুষ্মান উদায়িকে বললেন, “ভন্তে উদায়ি, ভগবান বেদনা তিন প্রকার বলেননি। দুই প্রকার বলেছেন। সুখ-বেদনা ও দুঃখ-বেদনা। ভন্তে, এই যে অদুঃখ-অসুখ-বেদনা আছে, সেটিকে ভগবান শান্ত, উত্তম সুখের অন্তর্গত বলেছেন<span class="ftnRef">[193]</span>।” আয়ুষ্মান উদায়ি পঞ্চকঙ্গ স্থপতিকে বুঝাতে পারলেন না, পঞ্চকঙ্গ স্থপতিও আয়ুষ্মান উদায়িকে বুঝাতে পারলেন না।</p>
<p class="bodytext">২. পঞ্চকঙ্গ স্থপতির সাথে আয়ুষ্মান উদায়ির এই আলোচনা আয়ুষ্মান আনন্দ শুনতে পেলেন। তখন আয়ুষ্মান আনন্দ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দ পঞ্চকঙ্গ স্থপতির সহিত আয়ুষ্মান উদায়ির যা কিছু আলোচনা হয়েছে সেই সমস্ত ভগবানকে নিবেদন করলেন। ইহা উক্ত হলে ভগবান আয়ুষ্মান আনন্দকে বললেন, “আনন্দ, পর্যায় (কারণ) থাকা সত্ত্বেও পঞ্চকঙ্গ স্থপতি উদায়ির ভাষণ অনুমোদন করল না, আর পর্যায় (কারণ) থাকা সত্ত্বেও উদায়ি পঞ্চকঙ্গ স্থপতির ভাষণ অনুমোদন করল না।”</p>
<p class="bodytext">৩. “আনন্দ, আমি পর্যায়বশত (কারণ ভেদে) বেদনা দুই প্রকার বলেছি, তিন প্রকার, পাঁচ প্রকার, ছয় প্রকার, অষ্টাদশ প্রকার, ছয়ত্রিশ প্রকার, একশ আট প্রকারও বলেছি। আনন্দ, এরূপে পর্যায়ক্রমে আমি ধর্মোপদেশ করেছি। আনন্দ, আমার পর্যায়ক্রমে উপদিষ্ট ধর্মে যারা পরস্পরের সুভাষিত, সুকথিত বাণীকে (ধর্মকে) স্বীকার করবে না, মানবে না, অনুমোদন করবে না, তাদের পক্ষে ইহাই প্রত্যাশিত যে (সম্ভব যে) তারা ভণ্ডনজাত, কলহজাত, বিবাদাপন্ন হয়ে একে অন্যকে মুখশক্তি দ্বারা বিদ্ধ করতে করতে বাস করবে। আনন্দ, এরূপে আমাকর্তৃক ধর্ম পর্যায়ক্রমে দেশিত। আনন্দ, আমার পর্যায়ক্রমে দেশিত ধর্মে যারা পরস্পরের সুভাষিত, সুকথিত বাক্যকে উত্তমরূপে স্বীকার করবে, মনন করবে ও অনুমোদন করবে তাদের পক্ষে ইহাই প্রত্যাশিত যে তারা সমগ্রভাবে সম্মোদন করতে করতে বিবাদ রহিত হয়ে ৰীরোদকভূত অবস্থায় একে অন্যকে প্রিয়নেত্রে দেখে বাস করবে।”</p>
<p class="bodytext">৪. “আনন্দ, এই পঞ্চ কামগুণ (ভোগ)। কী কী পঞ্চ? ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় চক্ষু-বিজ্ঞেয় রূপ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় শ্রোত্র-বিজ্ঞেয় শব্দ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় ঘ্রাণ-বিজ্ঞেয় গন্ধ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় জিহ্বা-বিজ্ঞেয় রস; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় কায়-বিজ্ঞেয় স্প্রষ্টব্য। আনন্দ, এই পঞ্চ কামগুণ, আনন্দ, এই পঞ্চকামগুণের সংস্রবে যে সুখ-সৌমনস্য উৎপন্ন হয়, তাকেই কামসুখ বলা হয়।”</p>
<p class="bodytext">৫. “আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মত (সিদ্ধান্ত) আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অন্য সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর”? “এখানে আনন্দ, ভিক্ষু কাম-বাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ ও প্রীতি-সুখমণ্ডিত প্রথম ধ্যান লাভ করে অবস্থান করে। ইহাই আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৬. “আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অন্য সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর?” “এখানে আনন্দ, ভিক্ষু বিতর্ক-বিচারের উপশমে আধ্যাত্মিক সম্প্রসাদী, চিত্তের একীভাব আনয়নকারী বিতর্ক-বিচারাতীত সমাধিজ প্রীতি-সুখমণ্ডিত দ্বিতীয় ধ্যান অধিগত হয়ে অবস্থান করে। ইহাই হে আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৭. আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মতকে আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অপর সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর?” “এখানে আনন্দ, ভিক্ষু প্রীতির প্রতিও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করে; যে অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন, সেই তৃতীয় ধ্যান অধিগত হয়ে (লাভ করে) অবস্থান করে। ইহাই হে আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৮. “আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর অপর সুখ আছে”। আনন্দ, অন্য কোন সুখ এই সুখ হতে উজ্জ্বলতর (সুন্দরতর) ও উন্নততর?” “এখানে আনন্দ, ভিক্ষু সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর।” আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর অপর সুখ আছে।</p>
<p class="bodytext">৯. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্ব রূপসংজ্ঞা সমতিক্রম ও প্রতিঘসংজ্ঞা অস্তমিত করে নানাত্বসংজ্ঞার প্রতি মনস্কার না করে ‘অনন্ত-আকাশ’ এরূপ ভাবনা করে ‘আকাশ-অনন্ত-আয়তন’ নামক (প্রথম অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১০. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্বতোভাবে ‘আকাশ-অনন্ত-আয়তন’ স্তর সমতিক্রম করে ‘অনন্ত-বিজ্ঞান’ এরূপ ভাবনা করে ‘বিজ্ঞান-অনন্ত-আয়তন’ (দ্বিতীয় অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১১. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে ভিক্ষু সর্বতোভাবে বিজ্ঞান-অনন্ত-আয়তন সমতিক্রম করে ‘কিছুই নাই’ এরূপ ভাবনা করে আকিঞ্চন-আয়তন (তৃতীয় অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১২. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্ব আকিঞ্চন-আয়তন সমতিক্রম করে নৈবসংজ্ঞা-নাসংজ্ঞায়তন লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১৪. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু নৈবসংজ্ঞা-নাসংজ্ঞায়তন সর্বতোভাবে অতিক্রম করে সংজ্ঞাবেদয়িত নিরোধকে অধিগত করে অবস্থান (বাস) করে। ইহাই আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">১৫. “আনন্দ, সম্ভবত অন্যতীর্থিয় পরিব্রাজকগণ বলতে পারেন, ‘শ্রমণ গৌতম সংজ্ঞা বেদয়িত নিরোধ সম্পর্কে বলেন, তাও সুখময় বলে থাকেন। উহা কী? উহা কী প্রকার? এরূপ বাদী অন্যতীর্থিয়গণকে ইহা বলা উচিত, “বন্ধুগণ, ভগবান সুখ-বেদনা সম্পর্কেই উহাকে সুখময় বলেন নাই। কিন্তু বন্ধুগণ, যেখানে যেখানে (বেদয়িত বা অবেদয়িত) সুখ উপলব্ধ হয়, তথায় তাকেই তথাগত সুখান্তর্গত বলে থাকেন<span class="ftnRef">[194]</span>।</p>
<h3 class="subhead">১০. ভিক্ষু সূত্র</h3>
<p class="bodytext">২৬৮.১. “আনন্দ, আমি পর্যায়বশত (কারণ ভেদে) বেদনা দুই প্রকার বলেছি, তিন প্রকার, পাঁচ প্রকার, ছয় প্রকার, অষ্টাদশ প্রকার, ছয়ত্রিশ প্রকার, একশ আট প্রকারও বলেছি। আনন্দ, এরূপে পর্যায়ক্রমে আমি ধর্মোপদেশ করেছি। আনন্দ, আমার পর্যায়ক্রমে উপদিষ্ট ধর্মে যারা পরষ্পরের সুভাষিত, সুকথিত বাণীকে (ধর্মকে) স্বীকার করবে না, মানবে না, অনুমোদন করবে না, তাদের পক্ষে ইহাই প্রত্যাশিত যে (সম্ভব যে) তারা ভন্ডণজাত, কলহজাত, বিবাদাপন্ন হয়ে একে অন্যকে মুখশক্তি দ্বারা বিদ্ধ করতে করতে বাস করবে। আনন্দ, এরূপে আমাকর্তৃক ধর্ম পর্যায়ক্রমে দেশিত। আনন্দ, আমার পর্যায়ক্রমে দেশিত ধর্মে যারা পরষ্পরের সুভাষিত, সুকথিত বাক্যকে উত্তমরূপে স্বীকার করবে, মনন করবে ও অনুমোদন করবে তাদের পক্ষে ইহাই প্রত্যাশিত যে তারা সমগ্রভাবে সম্মোদন করতে করতে বিবাদ রহিত হয়ে ৰীরোদকভূত অবস্থায় একে অন্যকে প্রিয়নেত্রে দেখে বাস করবে।”</p>
<p class="bodytext">২. “আনন্দ, এই পঞ্চ কামগুণ (ভোগ)। কী কী পঞ্চ? ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় চক্ষু-বিজ্ঞেয় রূপ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় শ্রোত্র-বিজ্ঞেয় শব্দ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় ঘ্রাণ-বিজ্ঞেয় গন্ধ; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় জিহ্বা-বিজ্ঞেয় রস; ইষ্ট, কান্ত, মনোহর, প্রিয়স্বরূপ, কামসংযুক্ত, মনোরঞ্জনীয় কায়-বিজ্ঞেয় স্প্রষ্টব্য। আনন্দ, এই পঞ্চ কামগুণ। আনন্দ, এই পঞ্চকামগুণের সংস্রবে যে সুখ-সৌমনস্য উৎপন্ন হয়, তাকেই কামসুখ বলা হয়।”</p>
<p class="bodytext">৩. “আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মত (সিদ্ধান্ত) আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অন্য সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর”? “এখানে আনন্দ, ভিক্ষু কাম বাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ ও প্রীতি-সুখমণ্ডিত প্রথম ধ্যান লাভ করে অবস্থান করে। ইহাই আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৪. “আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অন্য সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর?” “এখানে আনন্দ, ভিক্ষু বিতর্ক-বিচারের উপশমে আধ্যাত্মিক সম্প্রসাদী, চিত্তের একীভাব আনয়নকারী বিতর্ক-বিচারাতীত সমাধিজ প্রীতি-সুখমণ্ডিত দ্বিতীয় ধ্যান অধিগত হয়ে অবস্থান করে। ইহাই হে আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৫. আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে, তার এই মতকে আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর (বিপুলতর) অপর সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর?” “এখানে আনন্দ, ভিক্ষু প্রীতির প্রতিও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করে; যে অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন, সেই তৃতীয় ধ্যান অধিগত হয়ে (লাভ করে) অবস্থান করেন। ইহাই হে আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">৬. “আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর অপর সুখ আছে। আনন্দ, অন্য কোন সুখ এই সুখ হতে উজ্জ্বলতর ও উন্নততর?” “এখানে আনন্দ, ভিক্ষু সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর।” আনন্দ, যদি কেহ এরূপ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর অপর সুখ আছে।</p>
<p class="bodytext">৭. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্ব রূপসংজ্ঞা সমতিক্রম ও প্রতিঘসংজ্ঞা অস্তমিত করে নানাত্বসংজ্ঞার প্রতি মনস্কার না করে ‘অনন্ত-আকাশ’ এরূপ ভাবনা করে ‘আকাশ-অনন্ত-আয়তন’ নামক (প্রথম অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ, এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">৮. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্বতোভাবে ‘আকাশ-অনন্ত-আয়তন’ স্তর সমতিক্রম করে ‘অনন্ত-বিজ্ঞান’ এরূপ ভাবনা করে ‘বিজ্ঞান-অনন্ত-আয়তন’ (দ্বিতীয় অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">৯. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে ভিক্ষু সর্বতোভাবে বিজ্ঞান-অনন্ত-আয়তন সমতিক্রম করে ‘কিছুই নাই’ এরূপ ভাবনা করে আকিঞ্চন-আয়তন (তৃতীয় অরূপ) ধ্যানস্তর লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? ভিক্ষুগণ এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১০. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু সর্ব আকিঞ্চন-আয়তন সমতিক্রম করে নৈবসংজ্ঞা-নাসংজ্ঞায়তন লাভ করে অবস্থান করে। ইহাই হে আনন্দ, সেই সুখ হতে সুন্দরতর ও উন্নততর অপর সুখ। আনন্দ, যদি কেহ বলে, প্রাণীগণ এই পর্যন্তই চরম সুখ-সৌমনস্য ভোগ করে। তার এই মত আমি সমর্থন করি না। এর কারণ কী? আনন্দ এই সুখ হতে আরও সুন্দরতর ও উন্নততর সুখ আছে।”</p>
<p class="bodytext">১১. “আনন্দ, অন্য কোন সুখ এই সুখ হতে সুন্দরতর ও উন্নততর? এখানে আনন্দ, ভিক্ষু নৈবসংজ্ঞা-নাসংজ্ঞায়তন সর্বতোভাবে অতিক্রম করে সংজ্ঞাবেদয়িত নিরোধকে অধিগত করে অবস্থান (বাস) করে। ইহাই আনন্দ, সেই সুখ হতে উজ্জ্বলতর ও উন্নততর অপর সুখ।”</p>
<p class="bodytext">১২. “আনন্দ, সম্ভবত অন্যতীর্থিয় পরিব্রাজকগণ বলতে পারেন, ‘শ্রমণ গৌতম সংজ্ঞা বেদয়িত নিরোধ সম্পর্কে বলেন, তাও সুখময় বলে থাকেন। উহা কী? উহা কী প্রকার? এরূপ বাদী অন্যতীর্থিয়গণকে ইহা বলা উচিত, “বন্ধুগণ, ভগবান সুখ-বেদনা সম্পর্কেই উহাকে সুখময় বলেন নাই। কিন্তু বন্ধুগণ, যেখানে যেখানে (বেদয়িত বা অবেদয়িত) সুখ উপলব্ধ হয়, তথায় তাকেই তথাগত সুখান্তর্গত বলে থাকেন।</p>
<p class="centered">নির্জনগত বর্গ দ্বিতীয় সমাপ্ত।</p>
<p class="bodytext">স্মারক গাথা :</p>
<p class="gatha">নির্জনগত, দুই আকাশ, আবাস আর দুই আনন্দ হলো যুক্ত;</p>
<p class="gatha">বহুসংখ্যক দুই-উক্ত, পঞ্চকঙ্গ আর ভিক্ষুসহ বর্গ হলো উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৩. একশ আট পর্যায় বর্গ</h2>
<h3 class="subhead">১. সীবক সূত্র</h3>
<p class="bodytext">২৬৯.১. এক সময় ভগবান রাজগৃহে অবস্থান করছিলেন-বেণুবনে, কলন্দকনিবাপে। তখন মৌলীসীবক<span class="ftnRef">[195]</span> পরিব্রাজক যেখানে ভগবান ছিলেন সেখানে উপস্থিত হয়ে ভগবানের সাথে প্রীতি সম্ভাষণ ও কুশল প্রশ্নাদি বিনিময় করে একপাশে বসলেন। একপাশে উপবিষ্ট মৌলীসীবক ভগবানকে বললেন, </p>
<p class="bodytext">“হে গৌতম, কিছু কিছু শ্রমণ-ব্রাহ্মণ আছেন যারা এরূপ মতবাদী এরূপ দৃষ্টিসম্পন্ন : কোনো পুরুষ পুদ্&zwnj;গল (ব্যক্তিবিশেষ) সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। এ বিষয়ে মাননীয় গৌতম কী বলেন?”</p>
<p class="bodytext">২. “হে সীবক, দৈহিক কোনো বেদনা (কষ্ট) পিত্ত প্রকুপিত হলেই উৎপন্ন হয়। তোমার পক্ষেও স্বয়ং ইহা জানা উচিত যে, দৈহিক কোনো বেদনা পিত্ত প্রকুপিত হলেই উৎপন্ন হয়; জগতেও ইহা সত্যসম্মত বিষয় যে, দৈহিক কোনো বেদনা পিত্ত কুপিত হলেই উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন যে-কোনো পুরুষ-পুদ্&zwnj;গল সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। সুতরাং আমি বলি যে-তাদের মতবাদ মিথ্যা।”</p>
<p class="bodytext">৩. “হে সীবক, শ্লেষ্মা প্রকুপিত হলেই দৈহিক কোনো বেদনা (কষ্ট) উৎপন্ন হয়। তোমার পক্ষেও স্বয়ং ইহা জানা উচিত যে, শ্লেষ্মা প্রকুপিত হলেই দৈহিক কোনো বেদনা (কষ্ট) উৎপন্ন হয়; জগতেও ইহা সত্যসম্মত বিষয় যে, শ্লেষ্মা প্রকুপিত হলেই দৈহিক কোনো বেদনা উৎপন্ন হয়। এক্ষেত্রে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো পুরুষ-পুদ্&zwnj;গল সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। সুতরাং আমি বলি, তাদের মতবাদ মিথ্যা।”</p>
<p class="bodytext">৪. “হে সীবক, বায়ু প্রকুপিত হলেই কতিপয় দৈহিক বেদনা উৎপন্ন হয়। তোমার পক্ষেও স্বয়ং ইহা জানা উচিত : বায়ু কুপিত হলেই কতিপয় দৈহিক বেদনা উৎপন্ন হয়; জগতেও ইহা সত্য সম্মত বিষয় যে, বায়ু কুপিত হলেই কতিপয় দৈহিক বেদনা উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো পুরুষ-পুদ্&zwnj;গল সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। তদ্ধেতু আমি বলি, তাদের মতবাদ মিথ্যা।”</p>
<p class="bodytext">৫. “হে সীবক, সন্নিপাত<span class="ftnRef">[196]</span> হেতু কতিপয় দৈহিক বেদনা উৎপন্ন হয়। তোমার পক্ষেও স্বয়ং ইহা জানা উচিত : সন্নিপাত হেতু কতিপয় দৈহিক বেদনা উৎপন্ন হয়; জগতেও ইহা সত্যসম্মত বিষয় যে, সন্নিপাত হেতু কতিপয় দৈহিক বেদনা উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো ব্যক্তি-বিশেষ সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। তদ্ধেতু আমি বলি, তাদের মতবাদ মিথ্যা।”</p>
<p class="bodytext">৬. “হে সীবক, ঋতু পরিবর্তন হেতু (ঋতুর পরিণামে) কতিপয় দৈহিক বেদনা উৎপন্ন হয়। তোমার পক্ষেও ইহা স্বয়ং জানা উচিত : ঋতু পরিবর্তন হেতু কতিপয় দৈহিক বেদনা উৎপন্ন হয়; জগতেও ইহা সত্যসম্মত বিষয় যে, ঋতু পরিবর্তন হেতু কতিপয় দৈহিক বেদনা উৎপন্ন হয়। এক্ষেত্রে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো ব্যক্তি-বিশেষ সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। তদ্ধেতু আমি বলি, তাদের মতবাদ মিথ্যা।”</p>
<p class="bodytext">৭. “হে সীবক, বিষম ব্যবহারে কতিপয় দৈহিক বেদনা উৎপন্ন হয়। তোমার পক্ষেও স্বয়ং ইহা জানা উচিত : বিষম ব্যবহারে কতিপয় দৈহিক বেদনা উৎপন্ন হয়, জগতেও ইহা সত্যসম্মত বিষয় যে, বিষম ব্যবহারে কতিপয় দৈহিক বেদনা উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো ব্যক্তি-বিশেষ সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। তদ্ধেতু আমি বলি, তাদের মতবাদ মিথ্যা।”</p>
<p class="bodytext">৮. “হে সীবক, বাইরের কোনো আক্রমণ দ্বারা কতিপয় দৈহিক বেদনা উৎপন্ন হয়। তোমার পক্ষেও স্বয়ং ইহা জানা উচিত : বাইরের কোনো আক্রমণ দ্বারা কতিপয় দৈহিক বেদনা উৎপন্ন হয়; জগতেও ইহা সত্যসম্মত বিষয় যে, বাইরের কোনো আক্রমণ দ্বারা কতিপয় দৈহিক বেদনা উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো ব্যক্তি-বিশেষ সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতা ও লোকসম্মত সত্যকে লঙ্ঘন করতেছে। তদ্ধেতু আমি বলি, সেই শ্রমণ-ব্রাহ্মণদের মতবাদ মিথ্যা।”</p>
<p class="bodytext">৯. “হে সীবক, কর্মবিপাকবশত কতিপয় দৈহিক বেদনা উৎপন্ন হয়। তোমার পক্ষেও ইহা স্বয়ং জানা উচিত : কর্মবিপাকবশত কতিপয় দৈহিক বেদনা উৎপন্ন হয়; জগতেও ইহা সত্যসম্মত বিষয় যে, কর্মবিপাকবশত কতিপয় দৈহিক বেদনা উৎপন্ন হয়। এক্ষেত্রে হে সীবক, যে সকল শ্রমণ ও ব্রাহ্মণ এই ধারণা পোষণ করেন এবং এরূপ বলেন, কোনো ব্যক্তি-বিশেষ সুখ, দুঃখ, অদুঃখ-অসুখ যা কিছু অনুভব করেন, তা সবই পূর্বকৃত কর্ম হেতু অনুভব করেন। তারা স্বীয় অভিজ্ঞতাকে ও লোকসম্মত সত্যকে লঙ্ঘন করতেছে। তদ্ধেতু আমি বলি, সেই শ্রমণ-ব্রাহ্মণদের মতবাদ মিথ্যা।”</p>
<p class="bodytext">১০. এরূপ উক্ত হলে মৌলীসীবক পরিব্রাজক ভগবানকে বললেন, “অতি সুন্দর হে গৌতম! অতি চমৎকার হে গৌতম! যেমন কেহ অধোমুখীকে ঊর্ধ্বমুখী, আবৃতকে অনাবৃত, ভ্রান্ত পথিককে পথ প্রদর্শন করে অথবা অন্ধকারে তৈল প্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; মাননীয় গৌতম কর্তৃক এরূপে বিবিধ পর্যায়ে বিবিধ যুক্তিতে ধর্ম প্রকাশিত হলো। আমি মাননীয় গৌতম, তৎপ্রবর্তিত ধর্ম ও তৎপ্রতিষ্ঠিত ভিক্ষুসংঘের শরণ গ্রহণ করছি। মাননীয় গৌতম, আজ হতে আজীবন আমাকে শরণাগত উপাসকরূপে ধারণা করুন।”</p>
<p class="bodytext">১১. বেদনা উৎপন্ন হয় পিত্ত, শ্লেষ্মা, বায়ু, সন্নিপাত আর ঋতুর পরিণামে; বিষম ব্যবহার, বাহ্যিক আক্রমণ ও কর্মবিপাক এই অষ্টবিধ কারণে।</p>
<p class="centered">প্রথম সূত্র সমাপ্ত।</p>
<h3 class="subhead">২. একশ আট সূত্র</h3>
<p class="bodytext">২৭০.১. “হে ভিক্ষুগণ, আমি তোমাদেরকে একশ আট ধর্ম পর্যায় সম্পর্কে দেশনা করব। তা শ্রবণ কর। হে ভিক্ষুগণ, একশ আট ধর্ম পর্যায় কী? হে ভিক্ষুগণ, পর্যায়ভেদে আমাকর্তৃক বেদনা দুই প্রকার উক্ত হয়েছে; পর্যায়ভেদে আমাকর্তৃক বেদনা তিন প্রকার, পাঁচ প্রকার, ছয় প্রকার, অষ্টাদশ প্রকার, ছয়ত্রিশ প্রকার, একশ আট প্রকারও উক্ত হয়েছে।”</p>
<p class="bodytext">২. “হে ভিক্ষুগণ, দুই প্রকার বেদনা কী কী? কায়িক (দৈহিক) ও চৈতসিক; এগুলোকে বলা হয় দুই প্রকার বেদনা। হে ভিক্ষুগণ, তিন প্রকার বেদনা কী কী? সুখ-বেদনা, দুঃখ-বেদনা ও অদুঃখ-অসুখ-বেদনা; হে ভিক্ষুগণ, এগুলোকে বলা হয় তিন প্রকার বেদনা। হে ভিক্ষুগণ, পাঁচ প্রকার বেদনা কী কী? সুখ-ইন্দ্রিয়, দুঃখ-ইন্দ্রিয়, সৌমনস্য-ইন্দ্রিয়, দৌর্মনস্য-ইন্দ্রিয়, উপেক্ষা-ইন্দ্রিয়-হে ভিক্ষুগণ, এগুলোকে বলা হয় পাঁচ প্রকার বেদনা। হে ভিক্ষুগণ, ছয় প্রকার বেদনা কী কী? চক্ষু-সংস্পর্শজ বেদনা, শ্রোত্র-সংস্পর্শজ বেদনা, ঘ্রাণ-সংস্পর্শজ বেদনা, জিহ্বা-সংস্পর্শজ বেদনা, কায়-সংস্পর্শজ বেদনা ও মনো-সংস্পর্শজ বেদনা। হে ভিক্ষুগণ, এগুলোকে বলা হয় ছয় প্রকার বেদনা। ভিক্ষুগণ, অষ্টাদশ প্রকার বেদনা কী কী? ছয় সৌমনস্য-উপবিচার, ছয় দৌর্মনস্য-উপবিচার ও ছয় উপেক্ষা-উপবিচার। ভিক্ষুগণ, এগুলোকে বলা হয় অষ্টাদশ প্রকার বেদনা। ভিক্ষুগণ, ছয়ত্রিশ প্রকার বেদনা কী কী? ছয় প্রকার সাংসারিক জীবনের সৌমনস্য (মানসিক সুখ)<span class="ftnRef">[197]</span>, ছয় প্রকার নিষ্কাম জীবনের সৌমনস্য<span class="ftnRef">[198]</span>; ছয় প্রকার সাংসারিক জীবনের দৌর্মনস্য (মানসিক দুঃখ), ছয় প্রকার নিষ্কাম জীবনের দৌর্মনস্য; ছয় প্রকার সাংসারিক জীবনের উপেক্ষা, ছয় প্রকার নিষ্কাম জীবনের উপেক্ষা। হে ভিক্ষুগণ, এগুলোকে বলা হয় ছয়ত্রিশ প্রকার বেদনা। ভিক্ষুগণ, একশ আট প্রকার বেদনা কী কী? অতীতকালের ছত্রিশ প্রকার বেদনা, ভবিষ্যৎকালের ছত্রিশ প্রকার বেদনা আর বর্তমানকালের ছত্রিশ প্রকার বেদনা। ভিক্ষুগণ, এগুলোকে বলা হয় একশ আট প্রকার বেদনা। হে ভিক্ষুগণ, ইহাই একশ আট প্রকার ধর্ম পর্যায়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. অন্যতর ভিক্ষু সূত্র</h3>
<p class="bodytext">২৭১. ১. অতঃপর জনৈক ভিক্ষু যেখানে ভগবান সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষু ভগবানকে বললেন, “ভন্তে, বেদনা কী? বেদনা-সমুদয় (উৎপত্তি) কী? বেদনা সমুদয়গামী প্রতিপদা (উপায়) কী? বেদনা-নিরোধ কী? বেদনা-নিরোধগামী প্রতিপদা কী? বেদনার আস্বাদ কী, আদীনব (দোষ) কী, নিঃসরণ (মুক্তি) কী?”</p>
<p class="bodytext">২. “হে ভিক্ষু, বেদনা এই তিন প্রকার। সুখ-বেদনা, দুঃখ-বেদনা, অদুঃখাসুখ-বেদনা। হে ভিক্ষু, এগুলোকে বলা হয় বেদনা। স্পর্শ সমুদয় হতে বেদনা সমুদয় (উদয়) হয়। তৃষ্ণা বেদনা সমুদয়গামিনী প্রতিপদা। স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামিনী প্রতিপদা (বেদনা নিরোধের উপায়) যথা-সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক প্রচেষ্টা, সম্যক স্মৃতি, সম্যক সমাধি। বেদনা হেতু যে সুখ-সৌমনস্য উৎপন্ন হয়, তা-ই বেদনার আস্বাদ; বেদনা যে অনিত্য, দুঃখপূর্ণ ও পরিবর্তনশীল; ইহাকে বলা হয় বেদনার আদীনব (দোষ)। বেদনা সম্পর্কে যা ছন্দ রাগ দমন, ছন্দরাগ পরিহার; তাই বেদনা হতে নিঃসরণ (মুক্তি)।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. পূর্ব সূত্র</h3>
<p class="bodytext">২৭২. ১. “হে ভিক্ষুগণ, সম্বোধি লাভের পূর্বে অনভিসম্বুদ্ধ ও বোধিসত্ত্ব অবস্থায় আমার মনে এই চিন্তা উদিত হয়েছিল : বেদনা কী? বেদনা-সমুদয় কী? বেদনা-সমুদয়গামিনী প্রতিপদা কী? বেদনা-নিরোধ কী? বেদনা নিরোধগামী প্রতিপদা কী? বেদনার আস্বাদ কী, আদীনব (দোষ) কী, নিঃসরণ কী?”</p>
<p class="bodytext">২. “হে ভিক্ষুগণ, তখন আমার যথাযথ মনস্কারে প্রজ্ঞার উদয় হলো : বেদনা এই তিন প্রকার। সুখবেদনা, দুঃখবেদনা, অদুঃখ-অসুখ-বেদনা-এগুলোকে বলা হয় বেদনা। স্পর্শ সমুদয় হতে বেদনা সমুদয় (উৎপত্তি) হয়। তৃষ্ণা বেদনা সমুদয়গামী প্রতিপদা (উপায়)। স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামী প্রতিপদা (উপায়)। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক প্রচেষ্টা, সম্যক স্মৃতি ও সম্যক সমাধি। বেদনা হেতু যে সুখ-সৌমনস্য উৎপন্ন হয়, তা বেদনার আস্বাদ। বেদনা যে অনিত্য, দুঃখপূর্ণ ও পরিবর্তনশীল, তা বেদনার আদীনব (দোষ)। বেদনা সম্পর্কে যা ছন্দরাগ দমন, ছন্দরাগ পরিহার; তাই বেদনা হতে নিঃসরণ (মুক্তি)।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. জ্ঞান সূত্র</h3>
<p class="bodytext">২৭৩. ১. “হে ভিক্ষুগণ, ‘ইহা বেদনা’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে। হে ভিক্ষুগণ, ‘ইহা বেদনা-সমুদয়’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে এবং আলোক উৎপন্ন হয়েছে। হে ভিক্ষুগণ, ‘ইহা বেদনা-সমুদয়গামী প্রতিপদা (উপায়)’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে।”</p>
<p class="bodytext">২. “হে ভিক্ষুগণ, ‘ইহা বেদনা-নিরোধ’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে। হে ভিক্ষুগণ, ‘ইহা বেদনা-নিরোধগামী প্রতিপদা’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে।”</p>
<p class="bodytext">৩. “হে ভিক্ষুগণ, ‘ইহা বেদনার আস্বাদ’ বলে আমার এই অশ্রুতপূর্ব ধর্মে চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে। হে ভিক্ষুগণ, ‘ইহা বেদনার আদীনব (দোষ)’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে। হে ভিক্ষুগণ, ‘ইহা বেদনা হতে নিঃসরণ (মুক্তি)’ বলে এই অশ্রুতপূর্ব ধর্মে আমার চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে ও আলোক উৎপন্ন হয়েছে।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. বহুসংখ্যক ভিক্ষু সূত্র</h3>
<p class="bodytext">২৭৪. ১. অতঃপর বহুসংখ্যক ভিক্ষু যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট সেই ভিক্ষুগণ ভগবানকে বললেন, “ভন্তে, বেদনা কী? বেদনা-সমুদয় (উৎপত্তি) কী? বেদনা সমুদয়গামী প্রতিপদা (উপায়) কী? বেদনা-নিরোধ কী? বেদনা-নিরোধগামী প্রতিপদা কী? বেদনার আস্বাদ কী, আদীনব (দোষ) কী, নিঃসরণ (মুক্তি) কী?”</p>
<p class="bodytext">২. “হে ভিক্ষুগণ, বেদনা এই তিন প্রকার। সুখ-বেদনা, দুঃখ-বেদনা, অদুঃখাসুখ-বেদনা। হে ভিক্ষুগণ, এগুলোকে বলা হয় বেদনা। স্পর্শ সমুদয় হতে বেদনা সমুদয় (উদয়) হয়। তৃষ্ণা বেদনা সমুদয়গামিনী প্রতিপদা। স্পর্শের নিরোধে বেদনা নিরোধ হয়। এই আর্য অষ্টাঙ্গিক মার্গই বেদনা নিরোধগামিনী প্রতিপদা (বেদনা নিরোধের উপায়); যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক প্রচেষ্টা, সম্যক স্মৃতি, সম্যক সমাধি। বেদনা হেতু যে সুখ-সৌমনস্য উৎপন্ন হয়, তা-ই বেদনার আস্বাদ; বেদনা যে অনিত্য, দুঃখপূর্ণ ও পরিবর্তনশীল; ইহাকে বলা হয় বেদনার আদীনব (দোষ)। বেদনা সম্পর্কে যা ছন্দরাগ দমন, ছন্দরাগ পরিহার; তাই বেদনা হতে নিঃসরণ (মুক্তি)।”</p>
<h3 class="subhead">৭. প্রথম শ্রমণ-ব্রাহ্মণ সূত্র</h3>
<p class="bodytext">২৭৫. ১. “হে ভিক্ষুগণ, বেদনা এই তিন প্রকার। তিন প্রকার কী কী? সুখ-বেদনা, দুঃখবেদনা, অদুঃখ-অসুখ-বেদনা। হে ভিক্ষুগণ, যেকোনো শ্রমণগণ বা ব্রাহ্মণগণ এই ত্রিবিধ বেদনার উদয়, বিলয়, আস্বাদ (উপভোগ), আদীনব (উপদ্রব) ও নিঃসরণ (মুক্তি) সম্পর্কে যথাযথভাবে সম্যক প্রজ্ঞায় জানে না, তারা শ্রমণ বা ব্রাহ্মণ নয়, শ্রমণগণের মধ্যে শ্রমণগণ্য কিংবা ব্রাহ্মণগণের মধ্যে ব্রাহ্মণগণ্য নয়, সেই আয়ুষ্মানগণ শ্রামণ্যার্থ বা শ্রমণগণের লক্ষ্য, ব্রাহ্মণ্যার্থ বা ব্রাহ্মণগণের লক্ষ্য ইহজীবনে স্বয়ং অভিজ্ঞানে প্রত্যক্ষ না করেই, প্রাপ্ত না হয়েই বাস করে।”</p>
<p class="bodytext">২. “হে ভিক্ষুগণ, যেকোনো শ্রমণগণ বা ব্রাহ্মণগণ এই ত্রিবিধ বেদনার উদয়, বিলয়, আস্বাদ, আদীনব (উপদ্রব) ও নিঃসরণ (মুক্তি) সম্পর্কে যথাযথভাবে সম্যক প্রজ্ঞায় জানেন, তাঁরাই শ্রমণ বা ব্রাহ্মণ, শ্রমণগণের মধ্যে শ্রমণগণ্য কিংবা ব্রাহ্মণগণের মধ্যে ব্রাহ্মণগণ্য, সেই আয়ুষ্মানগণ শ্রামণ্যার্থ বা শ্রমণগণের লক্ষ্য, ব্রাহ্মণ্যার্থ বা ব্রাহ্মণগণের লক্ষ্য ইহজীবনে স্বয়ং অভিজ্ঞানে প্রত্যক্ষ করেই, প্রাপ্ত হয়েই বাস করেন।</p>
<p class="centered">সপ্তম সূত্র সমাপ্ত।</p>
<h3 class="subhead">৮. দ্বিতীয় শ্রমণ-ব্রাহ্মণ সূত্র</h3>
<p class="bodytext">২৭৬. এই সূত্রটি প্রথম শ্রমণ-ব্রাহ্মণ সূত্র সদৃশ।</p>
<h3 class="subhead">৯. তৃতীয় শ্রমণ-ব্রাহ্মণ সূত্র</h3>
<p class="bodytext">২৭৭. ১. “হে ভিক্ষুগণ, যেকোনো শ্রমণগণ বা ব্রাহ্মণগণ বেদনাকে প্রকৃষ্টরূপে জানে না, বেদনা-সমুদয়কে প্রকৃষ্টরূপে জানে না, বেদনা-নিরোধকে প্রকৃষ্টরূপে জানে না, বেদনা-নিরোধগামী প্রতিপদাকে (উপায়কে) প্রকৃষ্টরূপে জানে না, তারা শ্রমণ বা ব্রাহ্মণ নয়, শ্রমণগণের মধ্যে শ্রমণগণ্য বা ব্রাহ্মণগণের মধ্যে ব্রাহ্মণগণ্য নয়, সেই আয়ুষ্মানগণ শ্রামণ্যার্থ বা শ্রমণগণের লক্ষ্য, ব্রাহ্মণ্যার্থ বা ব্রাহ্মণগণের লক্ষ্য ইহজীবনে স্বয়ং অভিজ্ঞানে প্রত্যক্ষ না করেই, প্রাপ্ত না হয়েই বাস করে।”</p>
<p class="bodytext">২. “হে ভিক্ষুগণ, যেকোনো শ্রমণগণ বা ব্রাহ্মণগণ বেদনাকে প্রকৃষ্টরূপে জানেন, বেদনা সমুদয়কে প্রকৃষ্টরূপে জানেন, বেদনা-নিরোধকে প্রকৃষ্টরূপে জানেন, বেদনা নিরোধগামী প্রতিপদাকে প্রকৃষ্টরূপে জানেন, তারাই শ্রমণ বা ব্রাহ্মণ, শ্রমণগণের মধ্যে শ্রমণগণ্য বা ব্রাহ্মণগণের মধ্যে ব্রাহ্মণগণ্য, সেই আয়ুষ্মানগণ শ্রামণ্যার্থ বা শ্রমণগণের লক্ষ্য, ব্রাহ্মণ্যার্থ বা ব্রাহ্মণগণের লক্ষ্য ইহজীবনে স্বয়ং অভিজ্ঞানে প্রত্যক্ষ করেই, প্রাপ্ত হয়েই বাস করেন।”</p>
<p class="centered">নবম সূত্র সমাপ্ত।</p>
<h3 class="subhead">১০. শুদ্ধিক সূত্র</h3>
<p class="bodytext">২৭৮. “হে ভিক্ষুগণ, বেদনা এই তিন প্রকার। তিন প্রকার কী কী? সুখবেদনা, দুঃখবেদনা, অদুঃখ-অসুখ-বেদনা। ভিক্ষুগণ, এগুলোই তিন প্রকার বেদনা।”</p>
<p class="centered">দশম সূত্র সমাপ্ত।</p>
<h3 class="subhead">১১. নিরামিষ সূত্র</h3>
<p class="bodytext">২৭৯. ১. “হে ভিক্ষুগণ, সামিষ প্রীতি আছে, নিরামিষ প্রীতি আছে, নিরামিষ হতে নিরামিষতর প্রীতি আছে; সামিষ সুখ আছে, নিরামিষ সুখ আছে, নিরামিষ হতে নিরামিষতর সুখ আছে; সামিষ উপেক্ষা আছে, নিরামিষ উপেক্ষা আছে, নিরামিষ হতে নিরামিষতর উপেক্ষা আছে; সামিষ বিমোক্ষ আছে, নিরামিষ বিমোক্ষ আছে, নিরামিষ হতে নিরামিষতর বিমোক্ষ আছে।”</p>
<p class="bodytext">২. “হে ভিক্ষুগণ, সামিষ প্রীতি কী? হে ভিক্ষুগণ, এই পঞ্চ কামগুণ (ভোগ)। পঞ্চ কী কী? চক্ষু বিজ্ঞেয় রূপ আছে যা ইষ্ট, কান্ত, মনোহর, প্রিয়রূপ, কামসংযুক্ত ও মনোরঞ্জনীয়। শ্রোত্র-বিজ্ঞেয় শব্দ আছে যা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। ঘ্রাণ-বিজ্ঞেয় গন্ধ আছে যা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। জিহ্বা-বিজ্ঞেয় রস আছে যা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। কায়-বিজ্ঞেয় স্প্রষ্টব্য আছে যা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। হে ভিক্ষুগণ, এই পঞ্চ কামগুণ। ভিক্ষুগণ, এই পঞ্চ কামগুণের সংস্রবে যে প্রীতি উৎপন্ন হয়, তাকেই সামিষ প্রীতি বলা হয়।”</p>
<p class="bodytext">৩. “হে ভিক্ষুগণ, নিরামিষ প্রীতি কী? হে ভিক্ষুগণ, এখানে ভিক্ষু বস্তুবাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ ও প্রীতি-সুখমণ্ডিত প্রথম ধ্যান লাভ করে তাতে অবস্থান করেন। বিতর্ক-বিচারের উপশম করে আধ্যাত্মিক প্রসাদজনক, চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান অধিগত হয়ে অবস্থান করেন। ভিক্ষুগণ, ইহাকেই বলা হয় নিরামিষ প্রীতি।”</p>
<p class="bodytext">৪. “হে ভিক্ষুগণ, নিরামিষ হতে নিরামিষতর প্রীতি কী? হে ভিক্ষুগণ, ক্ষীণাসব ভিক্ষুর রাগচিত্ত বিমুক্ত প্রত্যবেক্ষণ হতে, দ্বেষচিত্ত বিমুক্ত প্রত্যবেক্ষণ হতে, মোহচিত্ত বিমুক্ত প্রত্যবেক্ষণ হতে যে প্রীতি উৎপন্ন হয়, ইহাকেই নিরামিষ হতে নিরামিষতর প্রীতি বলা হয়।”</p>
<p class="bodytext">৫. “হে ভিক্ষুগণ, সামিষ সুখ কী? হে ভিক্ষুগণ, এই পঞ্চকামগুণ, পঞ্চ কী কী? চক্ষু-বিজ্ঞেয় রূপ আছে, শ্রোত্র-বিজ্ঞেয় শব্দ আছে, ঘ্রাণ-বিজ্ঞেয় গন্ধ আছে, জিহ্বা-বিজ্ঞেয় রস আছে ও কায়-বিজ্ঞেয় স্প্রষ্টব্য আছে তা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। হে ভিক্ষুগণ, ইহাই পঞ্চ কামগুণ। হে ভিক্ষুগণ, এই পঞ্চ কামগুণের সংস্রবে যে সুখ-সৌমনস্য উৎপন্ন হয়, তাকেই সামিষ সুখ বলা হয়।”</p>
<p class="bodytext">৬. “হে ভিক্ষুগণ, নিরামিষ সুখ কী? হে ভিক্ষুগণ, এখানে ভিক্ষু বস্তুবাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ ও প্রীতি-সুখমণ্ডিত প্রথম ধ্যান লাভ করে অবস্থান করেন। বিতর্ক-বিচারের উপশম করে আধ্যাত্মিক প্রসাদজনক, চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান অধিগত হয়ে অবস্থান করেন। প্রীতির প্রতিও বিরাগী হয়ে উপেক্ষারভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করেন; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখ বিহারী’ আখ্যা দেন, সেই তৃতীয় ধ্যান অধিগত করে অবস্থান করেন। ভিক্ষুগণ, ইহাকেই বলা হয় নিরামিষ সুখ।”</p>
<p class="bodytext">৭. “হে ভিক্ষুগণ, নিরামিষ হতে নিরামিষতর সুখ কী? হে ভিক্ষুগণ, ক্ষীণাসব ভিক্ষুর রাগচিত্ত বিমুক্ত প্রত্যবেক্ষণ হতে, দ্বেষচিত্ত বিমুক্ত প্রত্যবেক্ষণ হতে, মোহচিত্ত বিমুক্ত প্রত্যবেক্ষণ হতে যে সুখ-সৌমনস্য উৎপন্ন হয়। ভিক্ষুগণ, ইহাকেই নিরামিষ হতে নিরামিষতর সুখ বলা হয়।”</p>
<p class="bodytext">৮. “হে ভিক্ষুগণ, সামিষ উপেক্ষা কী? হে ভিক্ষুগণ, এই পঞ্চ কামগুণ, পঞ্চ কী কী? চক্ষু-বিজ্ঞেয় রূপ আছে, শ্রোত্র-বিজ্ঞেয় শব্দ আছে, ঘ্রাণ-বিজ্ঞেয় গন্ধ আছে, জিহ্বা-বিজ্ঞেয় রস আছে ও কায়-বিজ্ঞেয় স্প্রষ্টব্য আছে যা ইষ্ট, কান্ত, মনোজ্ঞ, প্রিয়রূপ, কামসংযুক্ত ও মনোরঞ্জনীয়। হে ভিক্ষুগণ, ইহাই পঞ্চ কামগুণ। ভিক্ষুগণ, এই পঞ্চ কামগুণের সংস্রবে যে উপেক্ষা উৎপন্ন হয়, তাকেই সামিষ উপেক্ষা বলা হয়।”</p>
<p class="bodytext">৯. “হে ভিক্ষুগণ, নিরামিষ উপেক্ষা কী? হে ভিক্ষুগণ, এখানে ভিক্ষু সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-নাসুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেন। ভিক্ষুগণ, ইহাকেই বলা হয় নিরামিষ উপেক্ষা।”</p>
<p class="bodytext">১০. “হে ভিক্ষুগণ, নিরামিষ হতে নিরামিষতর উপেক্ষা কী? হে ভিক্ষুগণ, ক্ষীণাসব ভিক্ষুর রাগচিত্ত বিমুক্ত প্রত্যবেক্ষণ হতে, দ্বেষচিত্ত বিমুক্ত প্রত্যবেক্ষণ হতে, মোহচিত্ত বিমুক্ত প্রত্যবেক্ষণ হতে যে উপেক্ষা উৎপন্ন হয়। ভিক্ষুগণ, ইহাকেই বলা হয় নিরামিষ হতে নিরামিষতর উপেক্ষা।”</p>
<p class="bodytext">১১. “হে ভিক্ষুগণ, সামিষ বিমোক্ষ কী? রূপ প্রতিসংযুক্ত বিমোক্ষই সামিষ বিমোক্ষ।”</p>
<p class="bodytext">১২. “হে ভিক্ষুগণ, নিরামিষ বিমোক্ষ কী? অরূপ প্রতিসংযুক্ত বিমোক্ষই নিরামিষ বিমোক্ষ।”</p>
<p class="bodytext">১৩. “হে ভিক্ষুগণ, নিরামিষ হতে নিরামিষতর বিমোক্ষ কী? হে ভিক্ষুগণ, ক্ষীণাসব ভিক্ষুর রাগচিত্ত বিমুক্ত প্রত্যবেক্ষণ হতে, দ্বেষচিত্ত বিমুক্ত প্রত্যবেক্ষণ হতে, মোহচিত্ত বিমুক্ত প্রত্যবেক্ষণ হতে যে বিমোক্ষ উৎপন্ন হয়। ভিক্ষুগণ, ইহাকেই নিরামিষ হতে নিরামিষতর বিমোক্ষ বলা হয়।”</p>
<p class="centered">একাদশ সূত্র সমাপ্ত।</p>
<p class="centered">একশ আট পর্যায় বর্গ সমাপ্ত।</p>
<p class="bodytext">স্মারক গাথা :</p>
<p class="gatha">সীবক, একশ আট, ভিক্ষু, পূর্ব, জ্ঞান আর ভিক্ষু সম্বহুল;</p>
<p class="gatha">তিন শ্রমণ-ব্রাহ্মণ, শুদ্ধিক আর নিরামিষ মিলে বর্গ উক্ত হলো।</p>
<p class="centered">বেদনা-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৩. মাতৃজাতি-সংযুক্ত</h1>
<div class="chaptxt">
<h2 class="title">১. প্রথম পেয়্যাল বর্গ</h2>
<h3 class="subhead">১. মাতৃজাতি সূত্র</h3>
<p class="bodytext">২৮০. ১. “হে ভিক্ষুগণ, পঞ্চ লক্ষণ<span class="ftnRef">[199]</span>সম্পন্না (সমন্বিতা) স্ত্রীলোক পুরুষের একান্ত অমনোজ্ঞ হয়। পঞ্চ কী কী? রূপবতী হয় না, ভোগবতী (সম্পত্তিশালিনী) হয় না, শীলবতী (চরিত্রবতী) হয় না, অলস হয়, পুত্রবতী হয় না (সন্তান লাভ করে না অর্থাৎ বন্ধ্যা হয়)। ভিক্ষুগণ, এই পঞ্চ লক্ষণসম্পন্না স্ত্রীলোক পুরুষের একান্ত অমনোজ্ঞ হয়।”</p>
<p class="bodytext">২. “হে ভিক্ষুগণ, পঞ্চ গুণে গুণান্বিতা স্ত্রীলোক পুরুষের একান্ত মনোজ্ঞ হয়। পঞ্চ কী কী? রূপবতী হয়, ভোগবতী হয়, শীলবতী হয়। অনলস হয়, পুত্রবতী হয়। ভিক্ষুগণ, এই পঞ্চ গুণে গুণান্বিতা স্ত্রীলোক পুরুষের একান্ত মনোজ্ঞ হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. পুরুষ সূত্র</h3>
<p class="bodytext">২৮১. ১. “হে ভিক্ষুগণ, পঞ্চ লক্ষণসম্পন্ন পুরুষ স্ত্রীলোকের একান্ত অমনোজ্ঞ হয়। পঞ্চ কী কী? রূপবান হয় না, ভোগবান হয় না, শীলবান হয় না, অলস হয়, পুত্রবান হয় না (সন্তান লাভ করে না)। ভিক্ষুগণ, এই পঞ্চ লক্ষণসম্পন্ন পুরুষ স্ত্রীলোকের একান্ত অমনোজ্ঞ হয়।”</p>
<p class="bodytext">২. “হে ভিক্ষুগণ, পঞ্চ গুণে গুণান্বিত পুরুষ স্ত্রীলোকের একান্ত মনোজ্ঞ হয়। পঞ্চ কী কী? রূপবান হয়, ভোগবান হয়, শীলবান হয়, অনলস (কর্মঠ) হয়, পুত্রবান হয় (সন্তানলাভী হয়)। ভিক্ষুগণ, এই পঞ্চ গুণে গুণান্বিত পুরুষ স্ত্রীলোকের একান্ত মনোজ্ঞ হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. স্বতন্ত্র দুঃখ সূত্র</h3>
<p class="bodytext">২৮২. ১. “হে ভিক্ষুগণ, পুরুষ হতে স্বতন্ত্র (পৃথক) পাঁচ প্রকার দুঃখ মাতৃজাতি ভোগ করে। পাঁচ কী কী? হে ভিক্ষুগণ, এই জগতে স্ত্রীলোক জ্ঞাতিবর্গ ত্যাগ করে অল্পবয়সে (যুবতী অবস্থায়) পতিকুলে (স্বামীগৃহে) গমন করে। হে ভিক্ষুগণ, পুরুষ হতে স্বতন্ত্র (পৃথক) এই প্রথম দুঃখ মাতৃজাতি ভোগ করে।”</p>
<p class="bodytext">২. “পুনরায় হে ভিক্ষুগণ, স্ত্রীজাতি ঋতুমতী হয়। হে ভিক্ষুগণ, পুরুষ হতে স্বতন্ত্র (পৃথক) এই দ্বিতীয় দুঃখ মাতৃজাতি ভোগ করে।”</p>
<p class="bodytext">৩. “পুনরায় হে ভিক্ষুগণ, স্ত্রীজাতি গর্ভবতী হয়। হে ভিক্ষুগণ, পুরুষ হতে স্বতন্ত্র (পৃথক) এই তৃতীয় দুঃখ স্ত্রীজাতি ভোগ করে।”</p>
<p class="bodytext">৪. “পুনরায় হে ভিক্ষুগণ, স্ত্রীজাতি সন্তান প্রসব করে। হে ভিক্ষুগণ, পুরুষ হতে স্বতন্ত্র (পৃথক) এই চতুর্থ দুঃখ স্ত্রীজাতি ভোগ করে।”</p>
<p class="bodytext">৫. “পুনরায় হে ভিক্ষুগণ, স্ত্রীজাতি পুরুষের পরিচর্যা (সেবা) করে। হে ভিক্ষুগণ, পুরুষ হতে স্বতন্ত্র (পৃথক) এই পঞ্চম দুঃখ স্ত্রীজাতি ভোগ করে।”</p>
<p class="bodytext">“হে ভিক্ষুগণ, ইহাই পুরুষ হতে স্বতন্ত্র পাঁচ প্রকার দুঃখ যা মাতৃজাতি ভোগ করে।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. তিন ধর্ম সূত্র</h3>
<p class="bodytext">২৮৩. ১. “হে ভিক্ষুগণ, তিন ধর্মে (স্বভাব) সমন্বিতা স্ত্রীজাতি অধিকাংশ ক্ষেত্রে দেহত্যাগে মৃত্যুর পর অপায়-দুর্গতি-বিনিপাত-নিরয়ে জন্মধারণ করে (উৎপন্ন হয়)। তিন কী কী?”</p>
<p class="bodytext">২. “হে ভিক্ষুগণ, এখানে (এই জগতে) পূর্বাহ্ন সময়ে স্ত্রীজাতি মাৎসর্যমলযুক্ত চিত্তে গৃহে বাস করে। মধ্যাহ্ন সময়ে স্ত্রীজাতি ঈর্ষাযুক্তচিত্তে গৃহে বাস করে। সায়াহ্ন সময়ে স্ত্রীজাতি কামরাগযুক্ত চিত্তে গৃহে বাস করে।”</p>
<p class="bodytext">৩. “হে ভিক্ষুগণ, এই তিন ধর্মে সমন্বিতা স্ত্রীজাতি অধিকাংশ ক্ষেত্রে দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. ক্রোধী সূত্র</h3>
<p class="bodytext">২৮৪. ১. অতঃপর আয়ুষ্মান অনুরুদ্ধ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান অনুরুদ্ধ ভগবানকে বললেন, “ভন্তে, আমি এখানে (এ জগতে) দিব্যচক্ষে বিশুদ্ধ লোকাতীত অতীন্দ্রিয় দৃষ্টিতে দেখতে পাই স্ত্রীজাতি দেহত্যাগে মৃত্যুর পর অপায়-দুর্গতি-বিনিপাত-নিরয়ে (নরকে) উৎপন্ন হচ্ছে। ভন্তে, কী কী ধর্মে-সমন্বিতা স্ত্রীজাতি দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়?”</p>
<p class="bodytext">২. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহ-ত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, নির্লজ্জা হয়, নির্ভয়সম্পন্না হয়, ক্রোধান্বিতা (ক্রোধী) হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. উপনাহী সূত্র</h3>
<p class="bodytext">২৮৫. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, নির্লজ্জা হয়, ভয়হীনা হয়, উপনাহী (ক্রোধান্ধতা) হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নরকে উৎপন্ন হয়।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. ঈর্ষান্বিত সূত্র</h3>
<p class="bodytext">২৮৬. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নরকে উৎপন্ন হয়। পঞ্চ কী কী? অশ্রদ্ধাবতী হয়, নির্লজ্জা হয়, ভয়হীনা হয়, ঈর্ষান্বিতা হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. মাৎসর্য-পরায়ণ সূত্র</h3>
<p class="bodytext">২৮৭. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, লজ্জাহীনা হয়, ভয়হীনা হয়, মাৎসর্য-পরায়ণা হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. পাপাচারী সূত্র</h3>
<p class="bodytext">২৮৮. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, লজ্জাহীনা হয়, ভয়হীনা হয়, পাপাচারিণী হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বাগতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">নবম সূত্র সমাপ্ত।</p>
<h3 class="subhead">১০. দুঃশীল সূত্র</h3>
<p class="bodytext">২৮৯. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, লজ্জাহীনা হয়, ভয়হীনা হয়, দুঃশীলা হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">দশম সূত্র সমাপ্ত।</p>
<h3 class="subhead">১১. অল্পশ্রুত সূত্র</h3>
<p class="bodytext">২৯০. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, লজ্জাহীনা হয়, ভয়হীনা হয়, অল্পশ্র্বতা হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">একাদশতম সূত্র সমাপ্ত।</p>
<h3 class="subhead">১২. অলস সূত্র</h3>
<p class="bodytext">২৯১. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী। অশ্রদ্ধাবতী হয়, নির্লজ্জা হয়, ভয়হীনা হয়, অলস (নিষ্কর্মা) হয়, দুষ্প্রাজ্ঞ (জ্ঞানহীনা) হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">দ্বাদশতম সূত্র সমাপ্ত।</p>
<h3 class="subhead">১৩. মূঢ়স্মৃতি সূত্র</h3>
<p class="bodytext">২৯২. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? অশ্রদ্ধাবতী হয়, নির্লজ্জা হয়, ভয়হীনা হয়, মূঢ়-স্মৃতিসম্পন্না হয়, দুষ্প্রাজ্ঞ (জ্ঞানহীনা) হয়, হে অনুরুদ্ধ, এই পঞ্চ ধর্মে সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">ত্রয়োদশতম সূত্র সমাপ্ত।</p>
<h3 class="subhead">১৪. পঞ্চবৈর সূত্র</h3>
<p class="bodytext">২৯৩. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়। পঞ্চ কী কী? প্রাণিহত্যাকারিণী হয়। অদত্ত গ্রহণকারিণী হয়, মিথ্যা কামসেবনকারিণী (ব্যভিচারিণী) হয়, মিথ্যা ভাষণকারিণী হয় ও সুরাদি মাদক দ্রব্য সেবনকারিণী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="centered">চতুর্দশতম সূত্র সমাপ্ত।</p>
<p class="centered">প্রথম পেয়্যাল বর্গ সমাপ্ত।</p>
<p class="bodytext">স্মারক গাথা :</p>
<p class="gatha">মাতৃজাতি, পুরুষ, স্বতন্ত্র, আর তিন ধর্ম;</p>
<p class="gatha">ক্রোধান্বিত, উপনাহী, ঈর্ষান্বিত আর মাৎসর্য।</p>
<p class="gatha">পাপাচারী, দুঃশীল, অল্পশ্রুত আর কুসীত<span class="ftnRef">[200]</span>;</p>
<p class="gatha">মূঢ়স্মৃতি, পঞ্চবৈর অকুশল পক্ষে হলো প্রকাশিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">২. দ্বিতীয় পেয়্যাল বর্গ</h2>
<h3 class="subhead">১. অক্রোধী সূত্র</h3>
<p class="bodytext">২৯৪. ১. অতঃপর আয়ুষ্মান অনুরুদ্ধ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান অনুরুদ্ধ ভগবানকে বললেন, “ভন্তে, আমি এখানে (এ জগতে) দিব্যচক্ষুতে বিশুদ্ধ লোকাতীত অতীন্দ্রিয় দৃষ্টিতে দেখতে পাই স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হচ্ছে। ভন্তে, কী কী ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়?”</p>
<p class="bodytext">২. “হে অনুরুদ্ধ, পঞ্চ ধর্মে-সমন্বিতা<span class="ftnRef">[201]</span> স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী<span class="ftnRef">[202]</span> হয়, অন্যায় কর্মে ভয়শীলা হয়, অক্রোধী হয়, প্রজ্ঞাবতী হয়। অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">প্রথম সূত্র সমাপ্ত।</p>
<h3 class="subhead">২. অহিংসুক সূত্র</h3>
<p class="bodytext">২৯৫. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, হিংসাহীনা হয়, প্রজ্ঞাবতী হয়। অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. দয়ালু সূত্র</h3>
<p class="bodytext">২৯৬. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, দয়াশীলা (দয়ালু) হয়, প্রজ্ঞাবতী হয়। অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. মাৎসর্যহীন সূত্র</h3>
<p class="bodytext">২৯৭. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, মাৎসর্যহীন হয়, প্রজ্ঞাবতী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. পাপাচারহীন সূত্র</h3>
<p class="bodytext">২৯৮. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, পাপাচারিণী হয় না, প্রজ্ঞাবতী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. সুশীল সূত্র</h3>
<p class="bodytext">২৯৯. “হে অনুরুদ্ধ, পঞ্চ ধর্মে সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, সুশীলা হয়, প্রজ্ঞাবতী হয়। হে অনুরুদ্ধ, এই পঞ্চ ধর্মে সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. বহুশ্রুত সূত্র</h3>
<p class="bodytext">৩০০. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, বহুশ্রুতা হয়, প্রজ্ঞাবতী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. আরব্ধবীর্য সূত্র</h3>
<p class="bodytext">৩০১. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, আরব্ধবীর্যা (আলস্যহীন) হয়, প্রজ্ঞাবতী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. উপস্থিত-স্মৃতি সূত্র</h3>
<p class="bodytext">৩০২. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? শ্রদ্ধাবতী হয়, লজ্জাবতী হয়, ভয়শীলা হয়, উপস্থিত-স্মৃতিসম্পন্না হয়, প্রজ্ঞাবতী হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">অষ্টম সূত্র সমাপ্ত।</p>
<h3 class="subhead">১০. পঞ্চশীল সূত্র</h3>
<p class="bodytext">৩০৩. “হে অনুরুদ্ধ, পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়। পঞ্চ কী কী? প্রাণিহত্যা হতে বিরত হয়, অদত্ত বস্তু গ্রহণ হতে বিরত হয়, মিথ্যা কামাচার (ব্যভিচার) হতে বিরত হয়, মিথ্যা ভাষণ হতে বিরত হয়, সুরামৈরেয় মদ্য ইত্যাদি নেশা জাতীয় দ্রব্য সেবন (পান) হতে বিরত হয়। হে অনুরুদ্ধ, এই পঞ্চ ধর্মে-সমন্বিতা স্ত্রীজাতি দেহাবসানে মৃত্যুর পর সুগতি-স্বর্গলোকে উৎপন্ন হয়।”</p>
<p class="centered">দশম সূত্র সমাপ্ত।</p>
<p class="centered">দ্বিতীয় পেয়্যাল বর্গ সমাপ্ত।</p>
<p class="bodytext">স্মারক গাথা :</p>
<p class="gatha">দ্বিতীয় বর্গে অক্রোধী, অহিংসক আর দয়ারত;</p>
<p class="gatha">মাৎসর্যহীন, পাপাচারহীন, সুশীল আর বহুশ্রুত;</p>
<p class="gatha">বীর্য, স্মৃতি আর শীল; কুশল পক্ষে হলো প্রকাশিত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">৩. বল বর্গ</h2>
<h3 class="subhead">১. বিশারদ সূত্র</h3>
<p class="bodytext">৩০৪. ১. “হে ভিক্ষুগণ, মাতৃজাতির এই পঞ্চ বল। পঞ্চ কী কী? রূপবল<span class="ftnRef">[203]</span>, ভোগবল (সম্পদ বল), জ্ঞাতি বল, পুত্রবল এবং শীলবল। ভিক্ষুগণ, মাতৃজাতির এই পঞ্চবল। ভিক্ষুগণ, এই পঞ্চ বলে-সমন্বিতা মাতৃজাতি বিশারদ হয়ে গৃহে বাস করে।”</p>
<p class="centered">প্রথম সূত্র সমাপ্ত।</p>
<h3 class="subhead">২. কর্তৃত্ব সূত্র</h3>
<p class="bodytext">৩০৫. “হে ভিক্ষুগণ, মাতৃজাতির এই পঞ্চ বল। পঞ্চ কী কী? রূপবল, ভোগবল, জ্ঞাতিবল, পুত্রবল এবং শীলবল। ভিক্ষুগণ, মাতৃজাতির এই পঞ্চবল। হে ভিক্ষুগণ, এই পঞ্চ বলে-সমন্বিতা মাতৃজাতি স্বামীর (পতির) উপর কর্তৃত্ব করে গৃহে বাস করে।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. অভিভূত সূত্র</h3>
<p class="bodytext">৩০৬. “হে ভিক্ষুগণ, মাতৃজাতির এই পঞ্চ বল। পঞ্চ কী কী? রূপবল, ভোগবল, জ্ঞাতিবল, পুত্রবল, শীলবল। ভিক্ষুগণ, মাতৃজাতির এই পঞ্চ বল। হে ভিক্ষুগণ, এই পঞ্চ বলে-সমন্বিতা মাতৃজাতি স্বামীকে প্রতিনিয়ত অভিভূত (বশীভূত) করে গৃহে বাস করে।”</p>
<p class="centered">তৃতীয় সূত্র সমাপ্ত।</p>
<h3 class="subhead">৪. এক সূত্র</h3>
<p class="bodytext">৩০৭. “হে ভিক্ষুগণ, এক বলসম্পন্ন পুরুষ স্ত্রীলোককে পরাজিত করে। এক বল কী? ঐশ্বর্যবল। ঐশ্বর্য বলে পরাজিত স্ত্রীলোককে রূপবল রক্ষা করতে পারে না, ভোগবল রক্ষা করতে পারে না, জ্ঞাতিবল রক্ষা করতে পারে না, পুত্রবল রক্ষা করতে পারে না, শীলবল রক্ষা করতে পারে না।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. অঙ্গ<span class="ftnRef">[204]</span> সূত্র</h3>
<p class="bodytext">৩০৮. ১. “হে ভিক্ষুগণ, স্ত্রীজাতির এই পঞ্চ বল। পঞ্চ কী কী? রূপবল, ভোগবল, জ্ঞাতিবল, পুত্রবল, শীলবল। হে ভিক্ষুগণ, কোনো স্ত্রীলোক রূপবলে-সমন্বিতা, কিন্তু ভোগবলে অসমন্বিতা। এভাবে সে সেই গুণে (ভোগবলে) অপরিপূর্ণা হয়। কিন্তু যখন কোনো স্ত্রীলোক রূপবলে-সমন্বিতা হয় এবং ভোগবলেও সমন্বিতা হয়, তখন সে সেইগুণে পরিপূর্ণা হয়। হে ভিক্ষুগণ, কোনো স্ত্রীলোক রূপবলে ও ভোগবলে-সমন্বিতা, জ্ঞাতিবলে-সমন্বিতা নয়, এভাবে সে সেই গুণে অপরিপূর্ণা হয়। কিন্তু যখন সেই স্ত্রীলোক রূপবলে, ভোগবলে ও জ্ঞাতিবলে-সমন্বিতা হয়, তখন সে সেই গুণে পরিপূর্ণা হয়।”</p>
<p class="bodytext">২. “হে ভিক্ষুগণ, কোনো স্ত্রীলোক রূপবলে, ভোগবলে ও জ্ঞাতিবলে সমন্বিতা হয়, পুত্রবলে সমন্বিতা হয় না, এভাবে সে সেইগুণে অপরিপূর্ণা হয়। কিন্তু যখন সেই স্ত্রীলোক রূপবলে, ভোগবলে, জ্ঞাতিবলে ও পুত্রবলে-সমন্বিতা হয়, তখন সে সেই গুণে (অঙ্গে) পরিপূর্ণা হয়।”</p>
<p class="bodytext">৩. “হে ভিক্ষুগণ, কোনো স্ত্রীলোক রূপবলে, ভোগবলে, জ্ঞাতিবলে, পুত্রবলে সমন্বিতা হয়, শীলবলে-সমন্বিতা হয় না। এভাবে সে সেই গুণে অপরিপূর্ণা হয়। কিন্তু যখন সেই স্ত্রীলোক রূপবলে, ভোগবলে, জ্ঞাতিবলে, পুত্রবলে এবং শীলবলে-সমন্বিতা হয়, তখন সে সেই গুণে পরিপূর্ণা হয়। হে ভিক্ষুগণ, মাতৃজাতির ইহাই পঞ্চবল।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. বিতাড়ন সূত্র</h3>
<p class="bodytext">৩০৯. ১. “হে ভিক্ষুগণ, স্ত্রীলোকের এই পঞ্চ বল। পঞ্চ কী কী? রূপবল, ভোগবল, জ্ঞাতিবল, পুত্রবল, শীলবল। হে ভিক্ষুগণ, কোনো স্ত্রীলোক রূপবলে-সমন্বিতা হয় কিন্তু শীলবলে সমন্বিতা হয় না, তারা (স্বামীর গৃহের লোকেরা) তাকে বিতাড়িত করে, গৃহে বাস করতে দেয় না।”</p>
<p class="bodytext">২. “হে ভিক্ষুগণ, কোনো স্ত্রীলোক রূপবলে ও ভোগবলে-সমন্বিতা কিন্তু শীলবলে-সমন্বিতা নয়, তবে তারা তাকে বিতাড়িত করে, গৃহে বাস করতে দেয় না।”</p>
<p class="bodytext">৩. “হে ভিক্ষুগণ, কোনো স্ত্রীলোক রূপবলে, ভোগবলে ও জ্ঞাতিবলে-সমন্বিতা কিন্তু শীলবলে-সমন্বিতা নয়, তবে তারা তাকে বিতাড়িত করে, গৃহে বাস করতে দেয় না।”</p>
<p class="bodytext">৪. “হে ভিক্ষুগণ, কোনো স্ত্রীলোক রূপবলে, ভোগবলে, জ্ঞাতিবলে ও পুত্রবলে-সমন্বিতা কিন্তু শীলবলে সমন্বিতা হয় না, তবে তারা তাকে (দুঃশীলা স্ত্রীলোককে) বিতাড়িত করে, গৃহে বাস করতে দেয় না।”</p>
<p class="bodytext">৫. “হে ভিক্ষুগণ, কোনো স্ত্রীলোক শীলবলে-সমন্বিতা কিন্তু রূপবলে অসমন্বিতা; (তবে তারা) তাকে বাস করতে দেয়, গৃহ হতে বিতাড়িত করে না।”</p>
<p class="bodytext">৬. “হে ভিক্ষুগণ, কোনো স্ত্রীলোক শীলবলে-সমন্বিতা, ভোগবলে অসমন্বিতা; (তবে তারা) তাকে বাস করতে দেয়, গৃহ হতে বিতাড়িত করে না।”</p>
<p class="bodytext">৭. “হে ভিক্ষুগণ, কোনো স্ত্রীলোক শীলবলে-সমন্বিতা, জ্ঞাতিবলে অসমন্বিতা, (তবে তারা) তাকে বাস করতে দেয়, গৃহ হতে বিতাড়িত করে না।”</p>
<p class="bodytext">৮. “হে ভিক্ষুগণ, কোনো স্ত্রীলোক শীলবলে-সমন্বিতা, পুত্রবলে অসমন্বিতা, (তবে তারা) তাকে বাস করতে দেয়, গৃহ হতে বিতাড়িত করে না।”</p>
<p class="bodytext">“হে ভিক্ষুগণ, ইহাই স্ত্রী জাতির পঞ্চবল।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. হেতু সূত্র</h3>
<p class="bodytext">৩১০. “হে ভিক্ষুগণ, মাতৃজাতির এই পঞ্চবল। পঞ্চ কী কী? রূপবল, ভোগবল, জ্ঞাতিবল, পুত্রবল ও শীলবল। হে ভিক্ষুগণ, রূপবল হেতু বা ভোগবল হেতু বা জ্ঞাতিবল হেতু বা পুত্রবল হেতু মাতৃজাতি দেহত্যাগে মৃত্যুর পর সুগতি-স্বর্গলোকে উৎপন্ন হয় না। ভিক্ষুগণ, শীলবল হেতুই মাতৃজাতি দেহত্যাগে মৃত্যুর পর সুগতি-স্বর্গলোকে উৎপন্ন হয়। হে ভিক্ষুগণ, মাতৃজাতির এই পঞ্চ বল।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. অবস্থা সূত্র</h3>
<p class="bodytext">৩১১. ১. “হে ভিক্ষুগণ, অকৃতপুণ্য মাতৃজাতির পক্ষে এই পঞ্চ অবস্থা লাভ করা দুর্লভ। পঞ্চ কী কী? প্রতিরূপ (উপযুক্ত) কুলে (বংশে) জন্মগ্রহণ করা। হে ভিক্ষুগণ, ইহাই প্রথম অবস্থা যা অকৃতপুণ্য মাতৃজাতির পক্ষে লাভ করা দুর্লভ।</p>
<p class="bodytext">২. প্রতিরূপ কুলে জন্মগ্রহণ করে, প্রতিরূপ (যথাযোগ্য) কুলে পত্নীরূপে (স্ত্রী হিসেবে) গমন করা। হে ভিক্ষুগণ, ইহাই দ্বিতীয় অবস্থা যা অকৃতপুণ্য মাতৃজাতির পক্ষে লাভ করা দুর্লভ।</p>
<p class="bodytext">৩. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী (সতিন) বিহীন হয়ে গৃহবস্তু করা। হে ভিক্ষুগণ, ইহাই তৃতীয় অবস্থা যা অকৃতপুণ্য মাতৃজাতির পক্ষে লাভ করা দুর্লভ।</p>
<p class="bodytext">৪. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী (সতিন) বিহীন হয়ে গৃহবস্তু করে, পুত্রবতী হওয়া। হে ভিক্ষুগণ, ইহাই চতুর্থ অবস্থা যা অকৃতপুণ্য মাতৃজাতির পক্ষে লাভ করা দুর্লভ।</p>
<p class="bodytext">৫. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী (সতিন) বিহীন হয়ে গৃহবস্তু করে, পুত্রবতী হয়ে, স্বামীর (পতির) উপর প্রতিনিয়ত কর্তৃত্ব করা। হে ভিক্ষুগণ, ইহাই পঞ্চম অবস্থা যা অকৃতপুণ্য মাতৃজাতির পক্ষে লাভ করা দুর্লভ। ভিক্ষুগণ, এই পঞ্চ অবস্থা অকৃতপুণ্য মাতৃজাতির পক্ষে লাভ করা দুর্লভ।”</p>
<p class="bodytext">৬. “হে ভিক্ষুগণ, কৃতপুণ্য মাতৃজাতির পক্ষে এই পঞ্চ অবস্থা লাভ করা সুলভ। পঞ্চ কী কী? প্রতিরূপ কুলে জন্মগ্রহণ করা। ইহাই হে ভিক্ষুগণ, প্রথম অবস্থা যা কৃতপুণ্য মাতৃজাতির পক্ষে লাভ করা সুলভ।</p>
<p class="bodytext">৭. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করা। ইহাই হে ভিক্ষুগণ, দ্বিতীয় অবস্থা যা কৃতপুণ্য মাতৃজাতির পক্ষে লাভ করা সুলভ।</p>
<p class="bodytext">৮. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী (সতিন) বিহীন হয়ে গৃহবস্তু করা। ইহাই হে ভিক্ষুগণ, তৃতীয় অবস্থা যা কৃতপুণ্য মাতৃজাতির পক্ষে লাভ করা সুলভ।</p>
<p class="bodytext">৯. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী বিহীন হয়ে গৃহবস্তু করে পুত্রবতী হওয়া। ইহাই হে ভিক্ষুগণ, চতুর্থ অবস্থা যা কৃতপুণ্য মাতৃজাতির পক্ষে লাভ করা সুলভ।</p>
<p class="bodytext">১০. প্রতিরূপ কুলে জন্মগ্রহণ করে, প্রতিরূপ কুলে পত্নীরূপে গমন করে, সপত্নী (সতিন) বিহীন হয়ে গৃহবস্তু করে, পুত্রবতী হয়ে, স্বামীর (পতির) উপর প্রতিনিয়ত কর্তৃত্ব করা। হে ভিক্ষুগণ, ইহাই পঞ্চম অবস্থা যা কৃতপুণ্য মাতৃজাতির পক্ষে লাভ করা সুলভ। হে ভিক্ষুগণ, এই পঞ্চ অবস্থা কৃতপুণ্য মাতৃজাতির পক্ষে লাভ করা সুলভ।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. পঞ্চশীল বিশারদ সূত্র</h3>
<p class="bodytext">৩১২. “হে ভিক্ষুগণ, পঞ্চ ধর্মে সমন্বিতা মাতৃজাতি বিশারদ হয়ে গৃহবস্তু করে। পঞ্চ কী কী? প্রাণিহত্যা হতে বিরত হয়, অদত্ত গ্রহণ হতে বিরত হয়, মিথ্যা কামাচার (ব্যভিচার) হতে বিরত হয়, মিথ্যাভাষণ হতে বিরত হয়, সুরামৈরেয় মদ্য ইত্যাদি নেশাজাতীয় দ্রব্য সেবন (পান) হতে বিরত হয়। হে ভিক্ষুগণ, এই পঞ্চ ধর্মে-সমন্বিতা মাতৃজাতি বিশারদ হয়ে গৃহবস্তু করে।”</p>
<p class="centered">নবম সূত্র সমাপ্ত।</p>
<h3 class="subhead">১০. বৃদ্ধি সূত্র</h3>
<p class="bodytext">৩১৩. ১. “হে ভিক্ষুগণ, পঞ্চবিধ বৃদ্ধিতে বর্ধনশীলা আর্যশ্রাবিকা আর্যবৃদ্ধিতে বৃদ্ধি প্রাপ্ত হয়, কায়ের সার লাভী হয়, কায়ের পরমোৎকৃষ্ট লাভী হয়<span class="ftnRef">[205]</span>। পঞ্চ কী কী? শ্রদ্ধার<span class="ftnRef">[206]</span> দ্বারা বৃদ্ধি প্রাপ্ত হয়, শীলের দ্বারা বৃদ্ধি প্রাপ্ত হয়, শ্রুতের দ্বারা বৃদ্ধি প্রাপ্ত হয়, ত্যাগের দ্বারা বৃদ্ধি প্রাপ্ত হয়, প্রজ্ঞার দ্বারা বৃদ্ধি প্রাপ্ত হয়। হে ভিক্ষুগণ, এই পঞ্চবিধ বৃদ্ধিতে বর্ধনশীলা আর্যশ্রাবিকা আর্যবৃদ্ধিতে বৃদ্ধি প্রাপ্ত হয়, কায়ের সার লাভী হয়, কায়ের পরমোৎকৃষ্ট লাভী হয়।”</p>
<p class="gatha">২. শ্রদ্ধায়, শীলে বদ্ধিত হন যিনি এই অবনীতে;</p>
<p class="gatha">প্রজ্ঞায়, ত্যাগে আর বদ্ধিত হন শ্রুতিতে।</p>
<p class="gatha">তাদৃশ শীলবতী উপাসিকা যিনি;</p>
<p class="gatha">নিজের মঙ্গলার্থে সার গ্রহণ করেন তিনি।”</p>
<p class="centered">দশম সূত্র সমাপ্ত।</p>
<p class="centered">বলবর্গ তৃতীয় সমাপ্ত।</p>
<p class="bodytext">স্মারক গাথা :</p>
<p class="gatha">বিশারদ, কর্তৃত্ব, অভিভূত, এক আর পঞ্চম হলো অঙ্গ;</p>
<p class="gatha">বিতাড়ন, হেতু, অবস্থা, বিশারদ আর বৃদ্ধিসহ দশে হলো বর্গ;</p>
<p class="centered">মাতৃজাতি-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৪. জম্বুখাদক-সংযুক্ত</h1>
<div class="chaptxt">
<h2 class="title">১. নির্বাণ-প্রশ্ন সূত্র</h2>
<p class="bodytext">৩১৪. এক সময় আয়ুষ্মান সারিপুত্র মগধরাজ্যে অবস্থান করছিলেন, নালকগ্রামে। তখন জম্বুখাদক পরিব্রাজক যেখানে আয়ুষ্মান সারিপুত্র ছিলেন সেখানে উপস্থিত হয়ে আয়ুষ্মান সারিপুত্রের সহিত প্রীত্যালাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট জম্বুখাদক পরিব্রাজক আয়ুষ্মান সারিপুত্রকে বললেন, “আবুসো সারিপুত্র, ‘নির্বাণ’, নির্বাণ বলা হয়। আবুসো, ‘নির্বাণ’ কী?” “আবুসো, রাগক্ষয়, দ্বেষক্ষয় ও মোহক্ষয়কে নির্বাণ বলা হয়।” “বন্ধু (আবুসো), এই নির্বাণ সাক্ষাৎ করার জন্য কোনো মার্গ (পথ) বা প্রতিপদা (উপায়) আছে কি?” “বন্ধু, এই নির্বাণ সাক্ষাৎ (অধিগত) করার জন্য মার্গ বা প্রতিপদা আছে”। “বন্ধু, এই নির্বাণ সাক্ষাৎ (অধিগত) করার মার্গ বা প্রতিপদা কী?” “বন্ধু, এই আর্য অষ্টাঙ্গিক মার্গই নির্বাণ সাক্ষাৎ করার মার্গ বা প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, নির্বাণ সাক্ষাতের ইহাই মার্গ, ইহাই প্রতিপদা”। “বন্ধু, নির্বাণ সাক্ষাতের এই মার্গ উত্তম (মহান), এই প্রতিপদা উত্তম (মঙ্গলজনক) এবং বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)”।</p>
<p class="centered">প্রথম সূত্র সমাপ্ত।</p>
<h2 class="title">২. অর্হত্ত্ব-প্রশ্ন সূত্র</h2>
<p class="bodytext">৩১৫. “বন্ধু সারিপুত্র,’ ‘অর্হত্ত্ব, অর্হত্ত্ব’ বলে কথিত হয়। বন্ধু, ‘অর্হত্ত্ব’ কি?” “বন্ধু, রাগক্ষয়, দ্বেষক্ষয় ও মোহক্ষয়কে ‘অর্হত্ত্ব’ বলা হয়।” “বন্ধু, এই ‘অর্হত্ত্ব’ সাক্ষাৎ (অধিগত) করার জন্য কোনো মার্গ বা প্রতিপদা আছে কী?” “বন্ধু, এই ‘অর্হত্ত্ব’ সাক্ষাৎ করার জন্য মার্গ বা প্রতিপদা আছে”। “বন্ধু, এই ‘অর্হত্ত্ব’ সাক্ষাৎ (অধিগত) করার মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই ‘অর্হত্ত্ব’ লাভের (উপলব্ধির) মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক প্রচেষ্টা, সম্যক স্মৃতি ও সম্যক সমাধি। বন্ধু, অর্হত্ত্ব লাভের ইহাই মার্গ, ইহাই প্রতিপদা”। “বন্ধু, অর্হত্ত্ব লাভের এই মার্গ উত্তম (মহান), এই প্রতিপদা উত্তম (মঙ্গলজনক)। বন্ধু সারিপুত্র, অপ্রমাদের জন্যেও ইহা যথার্থ”।</p>
<p class="centered">দ্বিতীয় সূত্র সমাপ্ত।</p>
<h2 class="title">৩. ধর্মবাদী-প্রশ্ন সূত্র</h2>
<p class="bodytext">৩১৬. ১. “বন্ধু সারিপুত্র, জগতে ধর্মবাদী কারা? জগতে সুপ্রতিপন্ন কারা? জগতে সুগত কারা?” “বন্ধু, যাঁরা রাগ পরিত্যাগের জন্যে, দ্বেষ পরিত্যাগের জন্যে ও মোহ পরিত্যাগের জন্যে ধর্মদেশনা করেন, জগতে তাঁরাই ধর্মবাদী। বন্ধু, যাঁরা রাগ পরিত্যাগের জন্যে প্রতিপন্ন (অনুশীলনেরত বা নিযুক্ত), দ্বেষ পরিত্যাগের জন্যে প্রতিপন্ন, মোহ পরিত্যাগের জন্য প্রতিপন্ন; জগতে তাঁরাই সুপ্রতিপন্ন। বন্ধু, যাঁদের রাগ প্রহীন (পরিত্যক্ত), মূলোচ্ছিন্ন, ছিন্নশীর্ষ সমূল উৎপাটিত তালবৃক্ষবৎ পরিণত, অনস্তিত্বভাব-প্রাপ্ত ও অনাগতে পুনরুৎপত্তি রহিত হয়। যাঁদের দ্বেষ প্রহীন, মূলোচ্ছিন্ন, ছিন্নশীর্ষ সমূল উৎপাটিত তালবৃক্ষবৎ পরিণত, অনস্তিত্বভাব-প্রাপ্ত ও অনাগতে পুনরুৎপত্তি-রহিত হয়। যাঁদের মোহ পরিত্যক্ত, মূলোচ্ছিন্ন, ছিন্নশীর্ষ সমূল উৎপাটিত তালবৃক্ষবৎ পরিণত, অনস্তিত্বভাব-প্রাপ্ত ও অনাগতে পুনরুৎপত্তি-রহিত হয়। জগতে তাঁরাই সুগত।”</p>
<p class="bodytext">২. “বন্ধু, এই রাগ-দ্বেষ-মোহ পরিত্যাগের জন্যে কোনো মার্গ, কোনো প্রতিপদা আছে কি?” “বন্ধু, এই রাগ-দ্বেষ-মোহ পরিত্যাগের জন্যে মার্গ আছে, প্রতিপদা (উপায়) আছে।” “বন্ধু, এই রাগ-দ্বেষ-মোহ পরিত্যাগের জন্যে মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই এই রাগ-দ্বেষ-মোহ পরিত্যাগের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু এই রাগ-দ্বেষ-মোহ পরিত্যাগের ইহাই মার্গ, ইহাই প্রতিপদা।” “বন্ধু, রাগ-দ্বেষ-মোহ পরিত্যাগের এই মার্গ উত্তম, এই প্রতিপদা উত্তম (মঙ্গলজনক)। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">তৃতীয় সূত্র সমাপ্ত।</p>
<h2 class="title">৪. কী উদ্দেশ্য সূত্র</h2>
<p class="bodytext">৩১৭. “বন্ধু সারিপুত্র, কী উদ্দেশ্যে শ্রমণ গৌতমের অধীনে (আপনাদের) ব্রহ্মচর্য আচরিত হয়?” “বন্ধু, দুঃখ সম্পর্কে পরিজ্ঞান লাভের জন্যেই ভগবানের অধীনে (আমাদের) ব্রহ্মচর্য আচরিত হয়।” “বন্ধু, এই দুঃখ সম্পর্কে পরিজ্ঞান লাভের জন্যে কোনো মার্গ (পথ) আছে কি? কোনো প্রতিপদা (উপায়) আছে কি?” “বন্ধু, এই দুঃখ সম্পর্কে পরিজ্ঞান লাভের জন্যে মার্গ আছে, প্রতিপদা আছে।” “বন্ধু, এই দুঃখ সম্পর্কে পরিজ্ঞান লাভের মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই দুঃখ সম্পর্কে পরিজ্ঞান লাভের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, দুঃখ সম্পর্কে পরিজ্ঞান লাভের ইহাই মার্গ, ইহাই প্রতিপদা।” “বন্ধু, দুঃখ সম্পর্কে পরিজ্ঞান লাভের এই মার্গ উত্তম, এই প্রতিপদা উত্তম (মঙ্গলজনক)। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">চতুর্থ সূত্র সমাপ্ত।</p>
<h2 class="title">৫. আশ্বাসপ্রাপ্ত সূত্র</h2>
<p class="bodytext">৩১৮. ১. “বন্ধু, সারিপুত্র, ‘আশ্বাস<span class="ftnRef">[207]</span> প্রাপ্ত, আশ্বাস-প্রাপ্ত’ বলে কথিত হয়। বন্ধু, কী প্রকারে আশ্বাস প্রাপ্ত হন?” “বন্ধু, যেহেতু ভিক্ষু ছয়-স্পর্শায়তনের উদয়, বিলয়, আস্বাদ, আদীনব (দোষ) ও নিঃসরণ (মুক্তি) সম্পর্কে যথাভূত প্রকৃষ্টরূপে জানেন, সেহেতুই তিনি আশ্বাস প্রাপ্ত হন।”</p>
<p class="bodytext">২. “বন্ধু, ‘আশ্বাস (স্বস্তি) লাভ করার জন্যে কোনো মার্গ, কোনো প্রতিপদা আছে কি?” “বন্ধু, ‘আশ্বাস’ (স্বস্তি) লাভ করার জন্যে মার্গ আছে, প্রতিপদা আছে।” “বন্ধু, আশ্বাস (স্বস্তি) লাভ করার মার্গ (পথ) কী? প্রতিপদা (উপায়) কী?” “বন্ধু, এই আর্য অষ্টাঙ্গিক মার্গই আশ্বাস (স্বস্তি) লাভ করার মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, আশ্বাস (স্বস্তি) লাভ করার ইহাই মার্গ, ইহাই প্রতিপদা।” “বন্ধু, আশ্বাস (স্বস্তি) লাভ করার এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা যথার্থ (উপযুক্ত)।”</p>
<p class="centered">পঞ্চম সূত্র সমাপ্ত।</p>
<h2 class="title">৬. পরম-আশ্বাস-প্রাপ্ত সূত্র</h2>
<p class="bodytext">৩১৯. ১. “বন্ধু সারিপুত্র, ‘পরম-আশ্বাস-প্রাপ্ত, পরম-আশ্বাস-প্রাপ্ত’ বলে কথিত হয়। বন্ধু, কী প্রকারে ‘পরম-আশ্বাস-প্রাপ্ত’ হন?” “বন্ধু, যেহেতু ভিক্ষু ছয় স্পর্শায়তনের উদয়, বিলয়, আস্বাদ, আদীনব (দোষ) ও নিঃসরণ (মুক্তি) সম্পর্কে যথাভূত (যথার্থভাবে) বিদিত হয়ে উপাদান-বিহীন বিমুক্ত হন, এতেই তিনি পরম-আশ্বাস প্রাপ্ত হন।”</p>
<p class="bodytext">২. “বন্ধু, ‘পরম-আশ্বাস’ লাভ করার জন্যে কোনো মার্গ, কোনো প্রতিপদা আছে কি?” “বন্ধু, ‘পরম-আশ্বাস’ লাভ করার জন্যে মার্গ আছে, প্রতিপদা আছে।” “বন্ধু, পরম-আশ্বাস লাভ করার মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই পরম-আশ্বাস লাভ করার মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব (জীবিকা), সম্যক প্রচেষ্টা, সম্যক স্মৃতি ও সম্যক সমাধি। বন্ধু, পরম-আশ্বাস প্রাপ্ত হবার জন্য ইহাই মার্গ, ইহাই প্রতিপদা।” “বন্ধু, ‘পরম-আশ্বাস’ লাভ করার এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা (এই মার্গ) উপযুক্ত (যথার্থ)।”</p>
<p class="centered">ষষ্ঠ সূত্র সমাপ্ত।</p>
<h2 class="title">৭. বেদনা-প্রশ্ন সূত্র</h2>
<p class="bodytext">৩২০. ১. “বন্ধু, সারিপুত্র, ‘বেদনা, বেদনা’ বলে কথিত হয়। বন্ধু, বেদনা কী?” “বন্ধু, বেদনা এই তিন প্রকার। তিন কী কী? সুখ-বেদনা, দুঃখবেদনা, অদুঃখ-অসুখ-বেদনা। বন্ধু, এই তিন প্রকার বেদনা।”</p>
<p class="bodytext">২. “বন্ধু, এই তিন প্রকার বেদনা সম্পর্কে পরিজ্ঞান লাভের জন্য কোনো মার্গ, কোনো প্রতিপদা আছে কি?” “বন্ধু, এই তিন প্রকার বেদনা সম্পর্কে পরিজ্ঞান লাভের জন্য মার্গ আছে, প্রতিপদা আছে।” “বন্ধু, এই তিন প্রকার বেদনা সম্পর্কে পরিজ্ঞান লাভের মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই ত্রিবিধ বেদনা সম্পর্কে পরিজ্ঞান লাভের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, ত্রিবিধ বেদনা সম্পর্কে পরিজ্ঞান লাভের ইহাই মার্গ, ইহাই প্রতিপদা”। “বন্ধু, ত্রিবিধ বেদনা সম্পর্কে পরিজ্ঞান লাভের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">সপ্তম সূত্র সমাপ্ত।</p>
<h2 class="title">৮. আসব-প্রশ্ন সূত্র</h2>
<p class="bodytext">৩২১. ১. “বন্ধু সারিপুত্র, ‘আসব, আসব’ বলে কথিত হয়। বন্ধু, আসব কী? “বন্ধু, আসব এই তিন প্রকার। যথা : কামাসব, ভবাসব, অবিদ্যাসব। বন্ধু, আসব এই তিন প্রকার।”</p>
<p class="bodytext">২. “বন্ধু, এই আসবসমূহ পরিত্যাগের জন্য কোনো মার্গ, কোনো প্রতিপদা আছে কি?” “বন্ধু, এই আসবসমূহ পরিত্যাগের জন্য মার্গ আছে, প্রতিপদা আছে”। “বন্ধু, এই আসবসমূহ পরিত্যাগের জন্য মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই এই আসবসমূহ পরিত্যাগের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক স্মৃতি ও সম্যক সমাধি। বন্ধু, এই আসবসমূহ পরিত্যাগের জন্য ইহাই মার্গ, ইহাই প্রতিপদা।” “বন্ধু, আসবসমূহ পরিত্যাগের জন্য এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যও ইহা উপযুক্ত (যথার্থ)।”</p>
<p class="centered">অষ্টম সূত্র সমাপ্ত।</p>
<h2 class="title">৯. অবিদ্যা-প্রশ্ন সূত্র</h2>
<p class="bodytext">৩২২. ১. “বন্ধু সারিপুত্র, ‘অবিদ্যা, অবিদ্যা’ বলে কথিত হয়। বন্ধু, অবিদ্যা কী?” “বন্ধু, যা ‘দুঃখ’ সম্পর্কে অজ্ঞান, ‘দুঃখ-সমুদয়’ সম্পর্কে অজ্ঞান, ‘দুঃখ-নিরোধ’ সম্পর্কে অজ্ঞান এবং ‘দুঃখ-নিরোধগামিনী প্রতিপদা (দুঃখ-নিরোধের উপায়)’ সম্পর্কে অজ্ঞান, তাকেই বন্ধু, অবিদ্যা বলা হয়।”</p>
<p class="bodytext">২. “বন্ধু, এই অবিদ্যা পরিত্যাগের জন্য কোনো মার্গ, কোনো প্রতিপদা আছে কি?” “বন্ধু, এই অবিদ্যা পরিত্যাগের জন্য মার্গ আছে, প্রতিপদা আছে”। “বন্ধু, এই অবিদ্যা পরিত্যাগের জন্য মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই অবিদ্যা পরিত্যাগের মার্গ (পর্থ), প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, অবিদ্যা পরিত্যাগের ইহাই মার্গ, ইহাই প্রতিপদা।” “বন্ধু, অবিদ্যা পরিত্যাগের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">নবম সূত্র সমাপ্ত।</p>
<h2 class="title">১০. তৃষ্ণা-প্রশ্ন সূত্র</h2>
<p class="bodytext">৩২৩. ১. “বন্ধু সারিপুত্র, ‘তৃষ্ণা, তৃষ্ণা’ বলে কথিত হয়। বন্ধু, তৃষ্ণা কী?” “বন্ধু, তৃষ্ণা তিন প্রকার, যথা : কামতৃষ্ণা, ভবতৃষ্ণা, বিভবতৃষ্ণা। বন্ধু, তৃষ্ণা এই তিন প্রকার।”</p>
<p class="bodytext">২. “বন্ধু, এই তৃষ্ণা পরিত্যাগের জন্য কোনো মার্গ, কোনো প্রতিপদা আছে কি?” “বন্ধু, এই তৃষ্ণা পরিত্যাগের জন্য মার্গ আছে, প্রতিপদা আছে”। “বন্ধু, এই তৃষ্ণা পরিত্যাগের মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই এই তৃষ্ণা পরিত্যাগের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, তৃষ্ণা পরিত্যাগের ইহাই মার্গ, ইহাই প্রতিপদা।” “বন্ধু, তৃষ্ণা পরিত্যাগের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">দশম সূত্র সমাপ্ত।</p>
<h2 class="title">১১. ওঘ-প্রশ্ন সূত্র</h2>
<p class="bodytext">৩২৪. ১. “বন্ধু সারিপুত্র, ‘ওঘ, ওঘ’ বলে কথিত হয়। ওঘ কী? “বন্ধু, ওঘ চার প্রকার। যথা : কাম-ওঘ, ভব-ওঘ, দৃষ্টি-ওঘ এবং অবিদ্যা-ওঘ। বন্ধু, ওঘ এই চার প্রকার।”</p>
<p class="bodytext">২. “বন্ধু, এই ওঘসমূহ পরিত্যাগের জন্য কোনো মার্গ, কোনো প্রতিপদা আছে কি?” “বন্ধু, এই ওঘসমূহ পরিত্যাগের জন্য মার্গ আছে, প্রতিপদা আছে।” “বন্ধু, এই ওঘসমূহ পরিত্যাগের জন্য মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই ওঘসমূহ পরিত্যাগের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, এই ওঘসমূহ পরিত্যাগের জন্য ইহাই মার্গ, ইহাই প্রতিপদা।” “বন্ধু, এই ওঘসমূহ পরিত্যাগের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যও ইহা উপযুক্ত (যথার্থ)।”</p>
<h2 class="title">১২. উপাদান-প্রশ্ন সূত্র</h2>
<p class="bodytext">৩২৫. ১. “বন্ধু সারিপুত্র, ‘উপাদান, উপাদান’ বলে কথিত হয়। বন্ধু, উপাদান কী?” “বন্ধু, উপাদান চার প্রকার, যথা : কাম-উপাদান, দৃষ্টি-উপাদান, শীলব্রত-উপাদান ও আত্মবাদ-উপাদান। বন্ধু, উপাদান এই চার প্রকার।”</p>
<p class="bodytext">২. “বন্ধু, এই উপাদানসমূহ পরিত্যাগের জন্য কোনো মার্গ, কোনো প্রতিপদা আছে কি?” “বন্ধু এই উপাদানসমূহ পরিত্যাগের জন্য মার্গ আছে, প্রতিপদা আছে?” “বন্ধু এই উপাদানসমূহ পরিত্যাগের মার্গ (পথ) কী, প্রতিপদা কী?” “বন্ধু, এই আর্য অষ্টাঙ্গিক মার্গই উপাদানসমূহ পরিত্যাগের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, এই উপাদানসমূহ পরিত্যাগের ইহাই মার্গ, ইহাই প্রতিপদা।” “বন্ধু, এই উপাদানসমূহ পরিত্যাগের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">দ্বাদশ সূত্র সমাপ্ত।</p>
<h2 class="title">১৩. ভব-প্রশ্ন সূত্র</h2>
<p class="bodytext">৩২৬. ১. “বন্ধু সারিপুত্র, ‘ভব, ভব’ বলে কথিত হয়। বন্ধু, ভব কী?” “বন্ধু, ভব তিন প্রকার। যথা : কামভব, রূপভব ও অরূপভব। বন্ধু, এই তিন প্রকার ভব।”</p>
<p class="bodytext">২. “বন্ধু, এই ভবসমূহ সম্পর্কে পরিজ্ঞান লাভের জন্য কোনো মার্গ, কোনো প্রতিপদা আছে কী?” “বন্ধু, এই ভবসমূহ সম্পর্কে পরিজ্ঞান লাভের জন্য মার্গ আছে, প্রতিপদা আছে।” “বন্ধু এই ভবসমূহ সম্পর্কে পরিজ্ঞান লাভের জন্য মার্গ কি? প্রতিপদা কী?” “বন্ধু, এই আর্য অষ্টাঙ্গিক মার্গই এই ভবসমূহ সম্পর্কে পরিজ্ঞান লাভের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি ও সম্যক সমাধি। বন্ধু, এই ভবসমূহ সম্পর্কে পরিজ্ঞান লাভের জন্য ইহাই মার্গ, ইহাই প্রতিপদা।” “বন্ধু, এই ভবসমূহ সম্পর্কে পরিজ্ঞান লাভের এই মার্গ উত্তম, এই প্রতিপদা উত্তম। বন্ধু, সারিপুত্র, অপ্রমাদের জন্যও ইহা উপযুক্ত (যথার্থ)।”</p>
<p class="centered">ত্রয়োদশতম সূত্র সমাপ্ত।</p>
<h2 class="title">১৪. দুঃখ-প্রশ্ন সূত্র</h2>
<p class="bodytext">৩২৭. “বন্ধু সারিপুত্র, ‘দুঃখ, দুঃখ’ বলে কথিত হয়। বন্ধু, দুঃখ কী?” “বন্ধু, দুঃখতা তিন প্রকার। যথা : দুঃখ-দুঃখতা (দৈহিক দুঃখপূর্ণ অবস্থা), সংস্কার-দুঃখতা (সংস্কারের কারণে উৎপন্ন দুঃখপূর্ণ অবস্থা), বিপরিণাম-দুঃখতা (অনিত্যতা হেতু উৎপন্ন দুঃখপূর্ণ অবস্থা)। বন্ধু, দুঃখতা (দুঃখপূর্ণ অবস্থা) এই তিন প্রকার।”</p>
<p class="bodytext">“বন্ধু, এই দুঃখতা সম্পর্কে পরিজ্ঞান লাভের জন্য কোনো মার্গ, কোনো প্রতিপদা আছে কী? “বন্ধু, এই দুঃখতা সম্পর্কে পরিজ্ঞান লাভের জন্য মার্গ আছে, প্রতিপদা আছে।” “বন্ধু, এই দুঃখতা সম্পর্কে পরিজ্ঞান লাভের জন্য মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই এই দুঃখতা সম্পর্কে পরিজ্ঞান লাভের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, এই দুঃখতা সম্পর্কে পরিজ্ঞান লাভের ইহাই মার্গ, ইহাই প্রতিপদা।” “বন্ধু, এই দুঃখতা সম্পর্কে পরিজ্ঞান লাভের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">চতুর্দশতম সূত্র সমাপ্ত।</p>
<h2 class="title">১৫. সৎকায়-প্রশ্ন সূত্র</h2>
<p class="bodytext">৩২৮. ১. “বন্ধু সারিপুত্র, ‘সৎকায়, সৎকায়’ বলে কথিত হয়। বন্ধু, সৎকায় কী?” “বন্ধু, এই পঞ্চউপাদানস্কন্ধই ভগবান কর্তৃক উক্ত সৎকায়। যথা : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ ও বিজ্ঞান-উপাদানস্কন্ধ। বন্ধু, এই পঞ্চউপাদানস্কন্ধই ভগবান কর্তৃক উক্ত সৎকায়।”</p>
<p class="bodytext">২. “বন্ধু, এই সৎকায় সম্পর্কে পরিজ্ঞান লাভের জন্য কোনো মার্গ (পথ), কোনো প্রতিপদা (উপায়) আছে কি?” “বন্ধু, এই সৎকায় সম্পর্কে পরিজ্ঞান লাভের জন্য মার্গ আছে, প্রতিপদা আছে।” “বন্ধু, এই সৎকায় সম্পর্কে পরিজ্ঞান লাভের জন্য মার্গ কী? প্রতিপদা কী?” “বন্ধু, এই আর্য অষ্টাঙ্গিক মার্গই এই সৎকায় সম্পর্কে পরিজ্ঞান লাভের মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, এই সৎকায় সম্পর্কে পরিজ্ঞান লাভের ইহাই মার্গ, ইহাই প্রতিপদা।” “বন্ধু, এই সৎকায় সম্পর্কে পরিজ্ঞান লাভের এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যও ইহা উপযুক্ত (যথার্থ)।”</p>
<p class="centered">পঞ্চদশতম সূত্র সমাপ্ত।</p>
<h2 class="title">১৬. দুষ্কর-প্রশ্ন সূত্র</h2>
<p class="bodytext">৩২৯. “বন্ধু সারিপুত্র, এই ধর্মবিনয়ে দুষ্কর কী?” “বন্ধু, এই ধর্ম-বিনয়ে প্রব্রজ্যা দুষ্কর।” “বন্ধু, প্রব্রজিতের পক্ষে দুষ্কর কী?” “বন্ধু, প্রব্রজিতের পক্ষে অভিরতি দুষ্কর।” “বন্ধু, অভিরতের পক্ষে দুষ্কর কী?” “বন্ধু, অভিরতের পক্ষে ধর্মানুধর্ম প্রতিপত্তি দুষ্কর।” “বন্ধু, ধর্মানুধর্ম-প্রতিপন্ন অরহৎ ভিক্ষুর পক্ষে কতদূর করণীয় আছে?” “বন্ধু, আর অধিক করণীয় নেই।”</p>
<p class="centered">ষোলোতম সূত্র সমাপ্ত।</p>
<p class="centered">জম্বুখাদক-সংযুক্ত সমাপ্ত।</p>
<p class="bodytext">স্মারক গাথা :</p>
<p class="gatha">নির্বাণ, অর্হত্ত্ব, ধর্মবাদী, কী উদ্দেশ্য;</p>
<p class="gatha">আশ্বাস, পরম-আশ্বাস, বেদনা, আসব আর অবিদ্যা সহ।</p>
<p class="gatha">তৃষ্ণা, ওঘ, উপাদান, ভব, দুঃখ এবং সৎকায়;</p>
<p class="gatha">এই ধর্মবিনয়ে দুষ্কর পরিশেষে উক্ত হয়।</p>
<p class="centered">জম্বুখাদক-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৫. সামন্ডক-সংযুক্ত</h1>
<div class="chaptxt">
<h2 class="title">১. সামন্ডক সূত্র</h2>
<p class="bodytext">৩৩০. ১. “এক সময় আয়ুষ্মান সারিপুত্র বৃজিরাজ্যে উক্কাচেলায় গঙ্গাতীরে অবস্থান করতেছিলেন। তখন সামন্ডক পরিব্রাজক যেখানে আয়ুষ্মান সারিপুত্র ছিলেন সেখানে উপস্থিত হয়ে আয়ুষ্মান সারিপুত্রের সাথে প্রীতি-সম্ভাষণ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট সামন্ডক পরিব্রাজক আয়ুষ্মান সারিপুত্রকে বললেন, “বন্ধু, সারিপুত্র, ‘নির্বাণ, নির্বাণ’ বলে কথিত হয়। বন্ধু, নির্বাণ কী?” “বন্ধু, রাগক্ষয়, দ্বেষক্ষয় ও মোহক্ষয়কে নির্বাণ বলা হয়।”</p>
<p class="bodytext">২. “বন্ধু, এই নির্বাণ সাক্ষাৎ করার জন্য কোনো মার্গ (পথ), কোনো প্রতিপদা আছে কি?” “বন্ধু, এই নির্বাণ সাক্ষাৎ করার জন্য মার্গ আছে, প্রতিপদা আছে।” “বন্ধু, নির্বাণ অধিগত (সাক্ষাৎ) করার মার্গ কী? প্রতিপদা (উপায়) কী?” “বন্ধু, এই আর্য অষ্টাঙ্গিক মার্গই এই নির্বাণ অধিগত করার মার্গ, প্রতিপদা। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। বন্ধু, নির্বাণ অধিগত করার ইহাই মার্গ, ইহাই প্রতিপদা।” “বন্ধু, নির্বাণ অধিগত করার এই মার্গ উত্তম, এই প্রতিপদা উত্তম। বন্ধু সারিপুত্র, অপ্রমাদের জন্যেও ইহা উপযুক্ত (যথার্থ)।”</p>
<p class="centered">প্রথম সূত্র সমাপ্ত।</p>
<p class="bodytext">অবশিষ্ট সূত্রসমূহ জম্বুখাদক বর্গের মতো।</p>
<h2 class="title">২. দুষ্কর সূত্র</h2>
<p class="bodytext">৩৩১. জম্বুখাদক সংযুক্তের দুষ্কর সূত্র সদৃশ।</p>
<p class="bodytext">স্মারক গাথা :</p>
<p class="bodytext">জম্বুখাদক সংযুক্তের স্মারকগাথা সদৃশ।</p>
<p class="centered">সামন্ডক-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৬. মৌদগল্লায়ন-সংযুক্ত</h1>
<div class="chaptxt">
<h2 class="title">১. প্রথম-ধ্যান-প্রশ্ন সূত্র</h2>
<p class="bodytext">৩৩২. ১. এক সময় আয়ুষ্মান মহামৌদগল্লায়ন শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত বিহারে। তখন একদিন আয়ুষ্মান মহামৌদগল্লায়ন সমবেত ভিক্ষুগণকে আহ্বান করে বললেন, ‘বন্ধুগণ’, সেই ভিক্ষুগণ প্রত্যুত্তরে ‘হ্যাঁ, বন্ধু’ বলে সাড়া দিলেন। আয়ুষ্মান মহামৌদগল্লায়ন বললেন, “বন্ধুগণ, নির্জনে ধ্যানরত অবস্থায় আমার চিত্তে এই পরিবিতর্ক উৎপন্ন হলো, “প্রথম ধ্যান, প্রথম ধ্যান’ বলে কথিত হয়। প্রথম ধ্যান কী?” “তখন আমার মনে হলো, ‘এখানে ভিক্ষু বস্তুবাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে অবস্থান করেন। ইহাকে বলা হয় প্রথম ধ্যান।’ তাই বন্ধুগণ, আমি বস্তুবাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে অবস্থান করি। এ ধ্যান-বিহাররত অবস্থায় আমার কামসহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, হে ব্রাহ্মণ, প্রমাদ ত্যাগ কর, প্রথম ধ্যানে চিত্ত স্থির কর, একাগ্র কর, নিবিষ্ট হও।’ বন্ধুগণ, অতঃপর আমি বস্তুবাসনা হতে পৃথক হয়ে, অকুশলধর্ম পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে অবস্থান করেছিলাম। যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">প্রথম সূত্র সমাপ্ত।</p>
<h2 class="title">২. দ্বিতীয়-ধ্যান-প্রশ্ন সূত্র</h2>
<p class="bodytext">৩৩৩. ১. “‘দ্বিতীয় ধ্যান, দ্বিতীয় ধ্যান’ বলে কথিত হয়। দ্বিতীয় ধ্যান কী? তখন বন্ধুগণ, আমার মনে হলো, ‘এখানে ভিক্ষু বিতর্ক-বিচারের উপশম করে আধ্যাত্মিক প্রসাদজনক ও চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করেন। ইহাকে বলা হয় দ্বিতীয় ধ্যান।’ তাই বন্ধুগণ, আমি বিতর্ক-বিচারের উপশম করে আধ্যাত্মিক প্রসাদজনক ও চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করি। এই ধ্যান বিহাররত অবস্থায় আমার বিতর্কসহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, হে ব্রাহ্মণ, প্রমাদ ত্যাগ কর, দ্বিতীয় ধ্যানে চিত্ত স্থির কর, একাগ্র কর, নিবিষ্ট হও।’ বন্ধুগণ, তখন আমি বিতর্ক-বিচারের উপশম করে আধ্যাত্মিক প্রসাদজনক ও চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করেছিলাম। যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">দ্বিতীয় সূত্র সমাপ্ত।</p>
<h2 class="title">৩. তৃতীয় ধ্যান-প্রশ্ন সূত্র</h2>
<p class="bodytext">৩৩৪. ১. “তৃতীয় ধ্যান, তৃতীয় ধ্যান’ বলে কথিত হয়। তৃতীয় ধ্যান কী? তখন বন্ধুগণ, আমার মনে হলো, এখানে ভিক্ষু প্রীতির প্রতিও বিরাগী হয়ে উপেক্ষারভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করেন; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান অধিগত করে অবস্থান করেন। ইহাকে তৃতীয় ধ্যান বলা হয়। তাই বন্ধুগণ, আমি প্রীতির প্রতিও বিরাগী হয়ে উপেক্ষারভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করি; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান অধিগত করে অবস্থান করি। এই ধ্যানবিহাররত অবস্থায় আমার প্রীতিসহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, হে ব্রাহ্মণ, প্রমাদ ত্যাগ কর, তৃতীয় ধ্যানে চিত্ত স্থির কর, একাগ্র কর, নিবিষ্ট হও।’ বন্ধুগণ, তখন আমি প্রীতির প্রতিও বিরাগী হয়ে উপেক্ষারভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করি; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী’ আখ্যা দেন সেই তৃতীয় ধ্যান অধিগত করে অবস্থান করেছিলাম। যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">তৃতীয় সূত্র সমাপ্ত।</p>
<h2 class="title">৪. চতুর্থ ধ্যান-প্রশ্ন সূত্র</h2>
<p class="bodytext">৩৩৫. ১. “‘চতুর্থ ধ্যান, চতুর্থ ধ্যান’ বলে কথিত হয়। চতুর্থ ধ্যান কী? তখন বন্ধুগণ, আমার মনে হলো, ‘এখানে ভিক্ষু সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেন। ইহাকে বলা হয় চতুর্থ ধ্যান। তাই বন্ধুগণ, আমি সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করি। এই ধ্যান বিহাররত অবস্থায় আমার সুখসহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! চতুর্থ ধ্যানে প্রমাদিত হইও না, চতুর্থ ধ্যানে চিত্ত স্থির কর, একাগ্র কর, নিবিষ্ট হও।’ বন্ধুগণ, তখন আমি সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেছিলাম। যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">চতুর্থ সূত্র সমাপ্ত।</p>
<h2 class="title">৫. আকাশ-অনন্ত-আয়তন-প্রশ্ন সূত্র</h2>
<p class="bodytext">৩৩৬. ১. “‘আকাশ-অনন্ত-আয়তন, আকাশ-অনন্ত-আয়তন’ বলে কথিত হয়। আকাশ-অনন্ত-আয়তন কী? তখন বন্ধুগণ, আমার মনে হলো, ‘এখানে ভিক্ষু সর্ব রূপসংজ্ঞা ও প্রতিঘসংজ্ঞা অস্তমিত করে নানাত্ব সংজ্ঞার প্রতি মনস্কার না করে ‘অনন্ত-আকাশ’ এরূপ ভাবনা করে ‘আকাশ-অনন্ত-আয়তন’ নামক (প্রথম অরূপ) ধ্যানস্তর লাভ করে অবস্থান করেন। ইহাকে বলা হয় ‘আকাশ-অনন্ত-আয়তন’। বন্ধুগণ, আমি সর্ব রূপসংজ্ঞা ও প্রতিঘসংজ্ঞা অস্তমিত করে নানাত্ব সংজ্ঞার প্রতি মনস্কার না করে ‘অনন্ত-আকাশ’ এরূপ ভাবনা করে ‘আকাশ-অনন্ত-আয়তন’ নামক (প্রথম অরূপ) ধ্যানস্তর লাভ করে অবস্থান করি। এই ধ্যান বিহাররত অবস্থায় আমার রূপসহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! আকাশ-অনন্ত-আয়তনে প্রমাদিত হইও না, আকাশ-অনন্ত-আয়তনে চিত্ত স্থির কর, একাগ্র কর, নিবিষ্ট হও।” বন্ধুগণ, তখন আমি সর্ব রূপসংজ্ঞা ও প্রতিঘসংজ্ঞা অস্তমিত করে নানাত্ব সংজ্ঞার প্রতি মনস্কার না করে ‘অনন্ত-আকাশ’ এরূপ ভাবনা করে ‘আকাশ-অনন্ত-আয়তন’ নামক (প্রথম অরূপ) ধ্যানস্তর লাভ করে অবস্থান করেছিলাম। বন্ধুগণ, যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">পঞ্চম সূত্র সমাপ্ত।</p>
<h2 class="title">৬. বিজ্ঞান-অনন্ত-আয়তন-প্রশ্ন সূত্র</h2>
<p class="bodytext">৩৩৭. ১. “‘বিজ্ঞান-অনন্ত-আয়তন’, ‘বিজ্ঞান-অনন্ত-আয়তন’ বলে কথিত হয়। বিজ্ঞান-অনন্ত-আয়তন কী? বন্ধুগণ, তখন আমার মনে হলো, ‘এখানে ভিক্ষু সর্বতোভাবে ‘আকাশ-অনন্ত-আয়তন’ স্তর সমতিক্রম করে ‘অনন্ত-বিজ্ঞান’ এরূপ ভাবনা করে ‘বিজ্ঞান-অনন্ত-আয়তন’ নামক (দ্বিতীয় অরূপ) ধ্যানস্তর লাভ করে তাতে অবস্থান করেন। ইহাকে বলা হয় বিজ্ঞান-অনন্ত আয়তন’। বন্ধুগণ, আমি সর্বতোভাবে ‘আকাশ-অনন্ত-আয়তন’ স্তর সমতিক্রম করে ‘অনন্ত-বিজ্ঞান’ এরূপ ভাবনা করে ‘বিজ্ঞান-অনন্ত-আয়তন’ নামক (দ্বিতীয় অরূপ) ধ্যানস্তর লাভ করে তাতে অবস্থান করি। বন্ধুগণ, এ ধ্যান বিহাররত অবস্থায় আমার ‘আকাশ-অনন্ত-আয়তন’সহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “বন্ধুগণ, তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! ‘বিজ্ঞান-অনন্ত-আয়তন’ ধ্যানে প্রমাদিত হইও না, ‘বিজ্ঞান-অনন্ত-আয়তন’ ধ্যানে চিত্ত স্থির কর, একাগ্র কর, নিবিষ্ট হও।” বন্ধুগণ, তখন আমি সর্বতোভাবে ‘আকাশ-অনন্ত-আয়তন’ স্তর সমতিক্রম করে ‘অনন্ত-বিজ্ঞান’ এরূপ ভাবনা করে ‘বিজ্ঞান-অনন্ত-আয়তন’ নামক (দ্বিতীয় অরূপ) ধ্যানস্তর লাভ করে তাতে অবস্থান করেছিলাম। বন্ধুগণ, যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">ষষ্ঠ সূত্র সমাপ্ত।</p>
<h2 class="title">৭. আকিঞ্চন-আয়তন-প্রশ্ন সূত্র</h2>
<p class="bodytext">৩৩৮. ১. “‘আকিঞ্চন-আয়তন, আকিঞ্চন আয়তন’ বলে কথিত হয়। আকিঞ্চন-আয়তন কী? তখন বন্ধুগণ, আমার মনে হলো, ‘এখানে ভিক্ষু সর্বতোভাবে ‘বিজ্ঞান-অনন্ত-আয়তন’ অতিক্রম করে ‘কিছুই নাই’ এরূপ ভাবনা করে ‘আকিঞ্চন-আয়তন’ নামক (তৃতীয় অরূপ) ধ্যানস্তর লাভ করে তাতে অবস্থান করেন। ইহাকে বলা হয় আকিঞ্চন-আয়তন।’ বন্ধুগণ, আমি সর্বতোভাবে ‘বিজ্ঞান-অনন্ত-আয়তন’ অতিক্রম করে ‘কিছুই নাই’ এরূপ ভাবনা করে ‘আকিঞ্চন-আয়তন’ নামক (তৃতীয় অরূপ) ধ্যানস্তর লাভ করে তাতে অবস্থান করি। বন্ধুগণ, এই ধ্যান বিহাররত অবস্থায় আমার ‘বিজ্ঞান-অনন্ত-আয়তন’-সহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “বন্ধুগণ, তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! ‘আকিঞ্চন-আয়তন’ ধ্যানে প্রমাদিত (প্রমত্ত) হইও না, আকিঞ্চন-আয়তন ধ্যানে চিত্ত স্থির কর, একাগ্র কর, নিবিষ্ট হও।’ বন্ধুগণ, তখন আমি সর্বতোভাবে ‘বিজ্ঞান-অনন্ত-আয়তন’ অতিক্রম করে ‘কিছুই নাই’ এরূপ ভাবনা করে ‘আকিঞ্চন-আয়তন’ নামক (তৃতীয় অরূপ) ধ্যানস্তর লাভ করে তাতে অবস্থান করেছিলাম। বন্ধুগণ, যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">সপ্তম সূত্র সমাপ্ত।</p>
<h2 class="title">৮. নৈবসংজ্ঞা-নাসংজ্ঞায়তন-প্রশ্ন সূত্র</h2>
<p class="bodytext">৩৩৯. ১. “‘নৈবসংজ্ঞা-নাসংজ্ঞায়তন<span class="ftnRef">[208]</span>, নৈবসংজ্ঞা-নাসংজ্ঞায়তন’ বলে কথিত হয়। ‘নৈবসংজ্ঞা-নাসংজ্ঞায়তন’ কী? বন্ধুগণ, তখন আমার মনে হলো, ‘এখানে ভিক্ষু সর্ব ‘আকিঞ্চন-আয়তন’ সমতিক্রম করে ‘নৈবসংজ্ঞা-নাসংজ্ঞায়তন’ নামক (চতুর্থ অরূপ) ধ্যানস্তর লাভ করে তাতে অবস্থান করেন। ইহাকে বলা হয় নৈবসংজ্ঞা-নাসংজ্ঞায়তন’। বন্ধুগণ, আমি সর্ব ‘আকিঞ্চন-আয়তন’ সমতিক্রম করে ‘নৈবসংজ্ঞা-নাসংজ্ঞায়তন’ নামক (চতুর্থ অরূপ) ধ্যানস্তর লাভ করে তাতে অবস্থান করি। বন্ধুগণ, এই ধ্যান বিহাররত অবস্থায় আমার ‘আকিঞ্চন-আয়তন’সহগত সংজ্ঞা ও মনস্কার প্রবর্তিত হতে থাকে।”</p>
<p class="bodytext">২. “বন্ধুগণ, তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! ‘নৈবসংজ্ঞা-নাসংজ্ঞায়তন’ ধ্যানে প্রমাদিত হইও না, ‘নৈবসংজ্ঞা-নাসংজ্ঞায়তন’ ধ্যানে চিত্ত স্থির কর, একাগ্র কর, নিবিষ্ট হও।’ তখন বন্ধুগণ, আমি সর্ব ‘আকিঞ্চন-আয়তন’ সমতিক্রম করে ‘নৈবসংজ্ঞা-নাসংজ্ঞায়তন’ নামক (চতুর্থ অরূপ) ধ্যানস্তর লাভ করে তাতে অবস্থান করেছিলাম। বন্ধুগণ, যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">অষ্টম সূত্র সমাপ্ত।</p>
<h2 class="title">৯. অনিমিত্ত-প্রশ্ন সূত্র</h2>
<p class="bodytext">৩৪০. ১. “‘অনিমিত্ত<span class="ftnRef">[209]</span> চিত্ত সমাধি, অনিমিত্ত চিত্ত সমাধি’ বলে কথিত হয়। অনিমিত্ত চিত্ত সমাধি কী? বন্ধুগণ, তখন আমার মনে হলো, ‘এখানে ভিক্ষু সর্বনিমিত্ত মনন না করে অনিমিত্ত চিত্তসমাধি লাভ করে অবস্থান করেন। ইহাকে বলা হয় ‘অনিমিত্ত চিত্ত সমাধি’। তাই বন্ধুগণ, আমি সর্বনিমিত্ত মনন না করে অনিমিত্ত চিত্তসমাধি লাভ করে তাতে অবস্থান করি। বন্ধুগণ, এই ধ্যানবিহাররত অবস্থায় আমার নিমিত্তানুসারী বিজ্ঞান উৎপন্ন হলো।”</p>
<p class="bodytext">২. “বন্ধুগণ, তখন ভগবান ঋদ্ধিবলে আমার নিকট উপস্থিত হয়ে বললেন, ‘হে মৌদগল্লায়ন, মৌদগল্লায়ন! হে ব্রাহ্মণ! অনিমিত্ত চিত্ত সমাধিতে প্রমাদিত হইও না, অনিমিত্ত চিত্ত সমাধিতে চিত্ত স্থির কর, একাগ্র কর, নিবিষ্ট হও’। তখন বন্ধুগণ, আমি সর্বনিমিত্ত মনন না করে অনিমিত্ত চিত্তসমাধি লাভ করে তাতে অবস্থান করেছিলাম। বন্ধুগণ, যাকে শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলতে গেলে বলা যায়, তা সম্যকভাবে আমাকেই শাস্তার অনুগৃহীত মহাভিজ্ঞতা-প্রাপ্ত শ্রাবক বলে বলা যেতে পারে।”</p>
<p class="centered">নবম সূত্র সমাপ্ত।</p>
<h2 class="title">১০. শক্র সূত্র</h2>
<p class="bodytext">৩৪১. ১. অতঃপর আয়ুষ্মান মহামৌদগল্লায়ন যেমন কোনো বলবান পুরুষ সঙ্কুচিত বাহু প্রসারিত করে অথবা প্রসারিত বাহু সঙ্কুচিত করে তেমনভাবেই (সেই সংক্ষিপ্ত সময়ের মধ্যে) জেতবনে অন্তর্হিত হয়ে ত্রয়ত্রিংশ দেবলোকে<span class="ftnRef">[210]</span> আবির্ভূত হলেন। তখন দেবরাজ শক্র<span class="ftnRef">[211]</span> পঞ্চশত দেবতা পরিবৃত হয়ে যেখানে আয়ুষ্মান মহামৌদগল্লায়ন সেখানে উপস্থিত হলেন; উপস্থিত হয়ে আয়ুষ্মান মহামৌদগল্লায়নকে অভিবাদন করে একপাশে স্থিত হলেন। একপাশে স্থিত দেবরাজ শক্রকে আয়ুষ্মান মহামৌদগল্লায়ন বললেন, “হে দেবরাজ, বুদ্ধের শরণে গমন (বুদ্ধের আশ্রয় গ্রহণ করা) উত্তম (মঙ্গলজনক)। এই জগতে কিছু কিছু সত্ত্ব (প্রাণী) বুদ্ধের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। হে দেবরাজ, ধর্মের শরণ (আশ্রয়) গ্রহণ করা উত্তম। এই জগতে কিছু কিছু সত্ত্ব ধর্মের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। হে দেবরাজ, সংঘের শরণ গ্রহণ করা উত্তম। এই জগতে কিছু কিছু সত্ত্ব সংঘের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">২. “প্রভু মৌদগল্লায়ন, বুদ্ধের শরণ গ্রহণ উত্তম। এই জগতে কিছু কিছু সত্ত্ব বুদ্ধের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। ধর্মের শরণ গ্রহণ উত্তম। এই জগতে কিছু কিছু সত্ত্ব ধর্মের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। সংঘের শরণ গ্রহণ উত্তম। এই জগতে কিছু কিছু সত্ত্ব সংঘের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">৩. অতঃপর দেবরাজ শক্র ছয়শত দেবতা, সপ্তশত দেবতা, অষ্টশত দেবতা ও অশীতি সহস্র দেবতা পরিবৃত হয়ে যেখানে আয়ুষ্মান মহামৌদগল্লায়ন সেখানে উপস্থিত হয়ে আয়ুষ্মান মহামৌদগল্লায়নকে অভিবাদন করে একপাশে স্থিত হলেন। একপাশে স্থিত দেবরাজ শক্রকে আয়ুষ্মান মহামৌদগল্লায়ন বললেন : </p>
<p class="bodytext">৪. “হে দেবরাজ, বুদ্ধের শরণাপন্ন হওয়া উত্তম। এ জগতে কিছু কিছু সত্ত্ব বুদ্ধের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। ধর্মের শরণাপন্ন হওয়া উত্তম। এ জগতে কিছু কিছু সত্ত্ব ধর্মের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। সংঘের শরণাপন্ন হওয়া উত্তম। এ জগতে কিছু কিছু সত্ত্ব সংঘের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">৫. “প্রভু মৌদগল্লায়ন, বুদ্ধের শরণ গ্রহণ উত্তম। এই জগতে কিছু কিছু সত্ত্ব বুদ্ধের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। ধর্মের শরণ গ্রহণ উত্তম। এই জগতে কিছু কিছু সত্ত্ব ধর্মের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। সংঘের শরণ গ্রহণ উত্তম। এই জগতে কিছু কিছু সত্ত্ব সংঘের শরণ গ্রহণ হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">৬. অতঃপর দেবরাজ শক্র পঞ্চশত দেবতা, ছয়শত দেবতা, সপ্তশত দেবতা, অষ্টশত দেবতা ও অশীতি সহস্র দেবতা পরিবৃত হয়ে যেখানে আয়ুষ্মান মহামৌদগল্লায়ন সেখানে উপস্থিত হয়ে আয়ুষ্মান মহামৌদগল্লায়নকে অভিবাদন করে একপাশে স্থিত হলেন। একপাশে স্থিত দেবরাজ শক্রকে আয়ুষ্মান মহামৌদগল্লায়ন বললেন : </p>
<p class="bodytext">৭. “হে দেবরাজ, বুদ্ধের প্রতি অচল শ্রদ্ধাসম্পন্ন হওয়া উত্তম। সেই ভগবান অর্হৎ (যিনি কামক্রোধাদি সমস্ত অরি বা রিপু হনন করেছেন), সম্যকসম্বুদ্ধ (যিনি স্বয়ং সম্যকভাবে সমস্ত বিষয় উপলব্ধি করেছেন) বিদ্যাচরণসম্পন্ন (ত্রিবিদ্যা বা অষ্টবিদ্যা এবং পঞ্চদশ চরণসম্পন্ন বলে বিদ্যাচরণসম্পন্ন), সুগত (যিনি পরম সত্যের পথে সুষ্ঠুভাবে গত), লোকবিদ, অনুত্তর দম্যপুরুষ সারথি, দেব-মানবের শাস্তা, বুদ্ধ, ভগবান।” “হে দেবরাজ, এই জগতে কিছু কিছু সত্ত্ব বুদ্ধের প্রতি অচল শ্রদ্ধাসম্পন্ন হেতু<span class="ftnRef">[212]</span> দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">“হে দেবরাজ, ধর্মের প্রতি অচল শ্রদ্ধাসম্পন্ন হওয়া উত্তম। ধর্ম ভগবান বুদ্ধ কর্তৃক সুব্যাখ্যাত, যা স্বয়ং দ্রষ্টব্য (প্রত্যক্ষ ফলপ্রদ), অকালিক (অনুশীলনে যার কাল বিচার নেই) ‘এসে দেখে যাও’ বলার যোগ্য (অর্থাৎ অন্ধভাবে গ্রহণের বিষয় নয়), উপনায়িক (নির্বাণে উপনয়ন করে বা উপনীত করে), বিজ্ঞগণ কর্তৃক প্রত্যক্ষীতব্য (জ্ঞানীদের উপলব্ধিগম্য)। হে দেবরাজ, এই জগতে কিছু কিছু সত্ত্ব ধর্মের প্রতি অচল শ্রদ্ধাসম্পন্ন হেতু<span class="ftnRef">[213]</span> দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">“হে দেবরাজ, সংঘের প্রতি অচল শ্রদ্ধাসম্পন্ন হওয়া উত্তম। ভগবান বুদ্ধের শিষ্যসংঘ সুপ্রতিপন্ন বা সুপথগামী, ঋজু বা অকুটিল পথযাত্রী<span class="ftnRef">[214]</span>, ন্যায়-প্রতিপন্ন সমীচীন প্রতিপন্ন, (উপলব্ধির স্তর ভেদে) চারি যুগল বা পুদ্&zwnj;গল ভেদে অষ্টবিধ এই ভগবানের শিষ্য সংঘ আহুনেয় (অভ্যর্থনার্হ)<span class="ftnRef">[215]</span> পাহুনেয় (সম্মানার্হ), দক্ষিণার্হ, অঞ্জলিকরণীয় এবং জগতের অনুত্তর পুণ্যক্ষেত্র। হে দেবরাজ, এই জগতে কিছু কিছু সত্ত্ব সংঘের প্রতি অচলা শ্রদ্ধাসম্পন্ন হেতু<span class="ftnRef">[216]</span> দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">“হে দেবরাজ, আর্যকান্ত, অখণ্ড, ছিদ্র্রহীন, নির্মল, নিষ্কাম, বিজ্ঞ প্রশংসিত, অনবদ্য, সমাধিপ্রদ শীলসমূহের দ্বারা সমন্বাগত (সুসংযত) হওয়া উত্তম (মঙ্গল)। এই জগতে কিছু কিছু সত্ত্ব আর্যকান্ত শীলের দ্বারা সমন্বাগত হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">৮. “প্রভু মৌদগল্লায়ন, বুদ্ধের প্রতি অচল শ্রদ্ধাসম্পন্ন হওয়া উত্তম। সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর দম্যপুরুষ সারথি, দেব-মানবের শাস্তা, বুদ্ধ, ভগবান। প্রভু মৌদগল্লায়ন, বুদ্ধের প্রতি অচল শ্রদ্ধাসম্পন্ন হেতু এ জগতে কিছু কিছু সত্ত্ব দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">“প্রভু মৌদগল্লায়ন, ধর্মের প্রতি অচল শ্রদ্ধাসম্পন্ন হওয়া উত্তম। ভগবান কর্তৃক ধর্ম সুব্যাখ্যাত, স্বয়ং দর্শনীয়, অকালিক, এস দেখ বলার যোগ্য, উপনায়িক, বিজ্ঞগণ কর্তৃক প্রত্যক্ষীতব্য (উপলব্ধিগম্য)। প্রভু মৌদগল্লায়ন, এ জগতে কিছু কিছু সত্ত্ব ধর্মের প্রতি অচল শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">“প্রভু মৌদগল্লায়ন, সংঘের প্রতি অচল শ্রদ্ধাসম্পন্ন হওয়া উত্তম (মঙ্গলজনক)। ভগবানের শ্রাবকসংঘ সুপ্রতিপন্ন, ঋজু প্রতিপন্ন, ন্যায় প্রতিপন্ন, সমীচীন বা উত্তম (নির্বাণ) প্রতিপন্ন। চারি যুগল বা পুদ্&zwnj;গলভেদে অষ্টবিধ ভগবানের এই শ্রাবকসংঘ আহুনেয় (অভ্যর্থনার্হ), পাহুনেয়<span class="ftnRef">[217]</span> (পূজার্হ ও সম্মানার্হ), দক্ষিণার্হ<span class="ftnRef">[218]</span> (দক্ষিণার যোগ্য), অঞ্জলিকরণীয়<span class="ftnRef">[219]</span> এবং জগতের অনুত্তর পুণ্যক্ষেত্র<span class="ftnRef">[220]</span>। প্রভু মৌদগল্লায়ন, এ জগতে কিছ কিছু সত্ত্ব সংঘের প্রতি অচল শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়।”</p>
<p class="bodytext">প্রভু মৌদগল্লায়ন, আর্যকান্ত, অখণ্ড, ছিদ্রহীন, নির্মল, নিষ্কাম, বিজ্ঞ প্রশংসিত, অনবদ্য, সমাধিপ্রদ শীলসমূহের দ্বারা সমন্বাগত (সুসংযত) হওয়া উত্তম। প্রভু মৌদগল্লায়ন, এ জগতে কিছু কিছু সত্ত্ব আর্যকান্ত শীলের দ্বারা সমন্বাগত হয়ে দেহত্যাগে মৃত্যুর পর সুগতি-স্বর্গলোকে উৎপন্ন হয়।</p>
<p class="bodytext">৯. অতঃপর দেবরাজ শক্র পঞ্চশত দেবতা, ছয়শত দেবতা, সপ্তশত দেবতা, অষ্টশত দেবতা ও অশীতি সহস্র দেবতা পরিবৃত হয়ে যেখানে আয়ুষ্মান মহামৌদগল্লায়ন সেখানে উপস্থিত হয়ে আয়ুষ্মান মহামৌদগল্লায়নকে অভিবাদন করে একপাশে স্থিত হলেন। একপাশে স্থিত দেবরাজ শক্রকে আয়ুষ্মান মহামৌদগল্লায়ন বললেন : </p>
<p class="bodytext">১০. “হে দেবরাজ, বুদ্ধের শরণাপন্ন হওয়া উত্তম। হে দেবরাজ, এ জগতে কিছু কিছু সত্ত্ব বুদ্ধের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত (পরাজিত) করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“হে দেবরাজ, ধর্মের শরণাপন্ন হওয়া উত্তম। হে দেবরাজ, এ জগতে কিছু কিছু সত্ত্ব ধর্মের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“হে দেবরাজ সংঘের শরণাপন্ন হওয়া উত্তম। হে দেবরাজ, এ জগতে কিছু কিছু সত্ত্ব সংঘের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">১১. “প্রভু মৌদগল্লায়ন, বুদ্ধের শরণাপন্ন হওয়া উত্তম। প্রভু মৌদগল্লায়ন, এ জগতে কিছু কিছু সত্ত্ব বুদ্ধের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত (পরাজিত) করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“প্রভু মৌদগল্লায়ন, ধর্মের শরণাপন্ন হওয়া উত্তম। প্রভু মৌদগল্লায়ন, এ জগতে কিছু কিছু সত্ত্ব ধর্মের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“প্রভু মৌদগল্লায়ন, সংঘের শরণাপন্ন হওয়া উত্তম। প্রভু মৌদগল্লায়ন, এ জগতে কিছু কিছু সত্ত্ব সংঘের শরণাপন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">১২. অতঃপর দেবরাজ শক্র পঞ্চশত দেবতা, ছয়শত দেবতা, সপ্তশত দেবতা, অষ্টশত দেবতা ও অশীতি সহস্র দেবতা পরিবৃত হয়ে যেখানে আয়ুষ্মান মহামৌদগল্লায়ন ছিলেন সেখানে উপস্থিত হয়ে আয়ুষ্মান মহামৌদগল্লায়নকে অভিবাদন করে একপাশে স্থিত হলেন। একপাশে স্থিত দেবরাজ শক্রকে আয়ুষ্মান মহামৌদগল্লায়ন বললেন : </p>
<p class="bodytext">১৩. “হে দেবরাজ, বুদ্ধের প্রতি অবিচলিত শ্রদ্ধাসম্পন্ন হওয়া উত্তম। সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর দম্যপুরুষ সারথি, দেব-মানবের শাস্তা, বুদ্ধ ও ভগবান।” “হে দেবরাজ, এ জগতে কিছু কিছু সত্ত্ব বুদ্ধের প্রতি অবিচলিত শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে পরাভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“হে দেবরাজ, ধর্মের প্রতি অবিচলিত শ্রদ্ধাসম্পন্ন হওয়া উত্তম। ভগবান কর্তৃক ধর্ম সুব্যাখ্যাত, স্বয়ং দর্শনীয়, অকালিক, এস-দেখ বলার যোগ্য, উপনায়িক ও বিজ্ঞগণ কর্তৃক উপলব্ধিগম্য। হে দেবরাজ, ধর্মের প্রতি অবিচলিত শ্রদ্ধাসম্পন্ন হেতু এ জগতে কিছু কিছু সত্ত্ব দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“হে দেবরাজ, সংঘের প্রতি অবিচলিত শ্রদ্ধাসম্পন্ন হওয়া উত্তম। ভগবানের শ্রাবকসংঘ সুপ্রতিপন্ন, ঋজু প্রতিপন্ন, ন্যায় প্রতিপন্ন, সমীচীন প্রতিপন্ন। চারি যুগল বা পুদ্&zwnj;গলভেদে অষ্টবিধ ভগবানের শ্রাবকসংঘ আহুনেয়, পাহুনেয়, দক্ষিণার্হ, অঞ্জলিকরণীয় ও জগতের অনুত্তর পুণ্যক্ষেত্র। হে দেবরাজ, এ জগতে কিছু কিছু সত্ত্ব সংঘের প্রতি অবিচলিত শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা দশটি বিষয়ে অন্য দেবগণকে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“হে দেবরাজ, আর্যকান্ত, অখণ্ড, ছিদ্রহীন, নির্মল, নিষ্কাম, বিজ্ঞ, প্রশংসিত, অনবদ্য সমাধিপ্রদ শীলসমূহের দ্বারা সমন্বাগত (সুসংযত) হওয়া উত্তম। হে দেবরাজ, এ জগতে কিছু কিছু সত্ত্ব আর্যকান্ত শীলসমূহের দ্বারা সমন্বাগত হয়ে দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা দশটি বিষয়ে অন্য দেবগণকে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস, এবং দিব্য স্পর্শ।”</p>
<p class="bodytext">১৪. “প্রভু মৌদগল্লায়ন, বুদ্ধের প্রতি অবিচলিত শ্রদ্ধাসম্পন্ন হওয়া উত্তম। সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর দম্যপুরুষ সারথি, দেব-মানবের শাস্তা, বুদ্ধ ও ভগবান।” “প্রভু মৌদগল্লায়ন, এ জগতে কিছু কিছু সত্ত্ব বুদ্ধের প্রতি অবিচলিত শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে পরাভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“প্রভু মৌদগল্লায়ন, ধর্মের প্রতি অবিচলিত শ্রদ্ধাসম্পন্ন হওয়া উত্তম। ভগবান কর্তৃক ধর্ম সুব্যাখ্যাত, স্বয়ং দর্শনীয়, অকালিক, এস-দেখ বলার যোগ্য, উপনায়িক ও বিজ্ঞগণ কর্তৃক উপলব্ধিগম্য। প্রভু মৌদগল্লায়ন, ধর্মের প্রতি অবিচলিত শ্রদ্ধাসম্পন্ন হেতু এ জগতে কিছু কিছু সত্ত্ব দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা অন্য দেবগণকে দশটি বিষয়ে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“প্রভু মৌদগল্লায়ন, সংঘের প্রতি অবিচলিত শ্রদ্ধাসম্পন্ন হওয়া উত্তম। ভগবানের শ্রাবকসংঘ সুপ্রতিপন্ন, ঋজু প্রতিপন্ন, ন্যায় প্রতিপন্ন, সমীচীন প্রতিপন্ন। চারি যুগল বা পুদ্&zwnj;গলভেদে অষ্টবিধ ভগবানের শ্রাবকসংঘ আহুনেয়, পাহুনেয়, দক্ষিণার্হ, অঞ্জলিকরণীয় ও জগতের অনুত্তর পুণ্যক্ষেত্র। প্রভু মৌদগল্লায়ন, এ জগতে কিছু কিছু সত্ত্ব সংঘের প্রতি অবিচলিত শ্রদ্ধাসম্পন্ন হেতু দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা দশটি বিষয়ে অন্য দেবগণকে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস এবং দিব্য স্পর্শ।”</p>
<p class="bodytext">“প্রভু মৌদগল্লায়ন, আর্যকান্ত, অখণ্ড, ছিদ্রহীন, নির্মল, নিষ্কাম, বিজ্ঞ, প্রশংসিত, অনবদ্য সমাধিপ্রদ শীলসমূহের দ্বারা সমন্বাগত (সুসংযত) হওয়া উত্তম। প্রভু মৌদগল্লায়ন, এ জগতে কিছু কিছু সত্ত্ব আর্যকান্ত শীলসমূহের দ্বারা সমন্বাগত হয়ে দেহত্যাগে মৃত্যুর পর সুগতি-স্বর্গলোকে উৎপন্ন হয়। তারা দশটি বিষয়ে অন্য দেবগণকে অভিভূত করে। সেই দশটি বিষয় হলো, দিব্য আয়ু, দিব্য বর্ণ, দিব্য সুখ, দিব্য যশ, দিব্য আধিপত্য, দিব্য রূপ, দিব্য শব্দ, দিব্য গন্ধ, দিব্য রস, এবং দিব্য স্পর্শ।”</p>
<p class="centered">দশম সূত্র সমাপ্ত।</p>
<h2 class="title">১১. চন্দন সূত্র</h2>
<p class="bodytext">৩৪২. অতঃপর চন্দন দেবপুত্র, অতঃপর সুযাম দেবপুত্র, অতঃপর সন'ষিত দেবপুত্র, অতঃপর সুনিম্মিত দেবপুত্র, অতঃপর বশবর্তী দেবপুত্র; প্রত্যেকের ক্ষেত্রে শক্র সূত্রের মতো বিস্তারিতভাবে জ্ঞাতব্য।</p>
<p class="centered">একাদশতম সূত্র সমাপ্ত।</p>
<p class="centered">মৌদগল্লায়ন-সংযুক্ত সমাপ্ত।</p>
<p class="bodytext">স্মারক গাথা :</p>
<p class="gatha">সবিতর্ক, অবিতর্ক, সুখ আর উপেক্ষা, </p>
<p class="gatha">আকাশ, বিজ্ঞান, আকিঞ্চন আর নৈবসংজ্ঞা;</p>
<p class="gatha">অনিমিত্ত, শক্র আর একাদশে চন্দন।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৭. চিত্ত-সংযুক্ত</h1>
<div class="chaptxt">
<h2 class="title">১. সংযোজন সূত্র</h2>
<p class="bodytext">৩৪৩. ১. এক সময় অনেক স্থবির ভিক্ষু মচ্ছিকাসন্ডে অবস্থান করছিলেন, আম্রবনে। সে সময় একদিন অনেক স্থবির ভিক্ষু পিণ্ডাচরণ হতে প্রত্যাবর্তনের পর আহার কৃত্য সম্পাদন করে মন্ডলমালে (বৃত্তাকার কক্ষে) একত্রিত ও উপবিষ্ট হলে তাদের মধ্যে এই ধর্মালোচনা আরম্ভ হলো, “বন্ধুগণ, সংযোজন বা সংযোজনীয় ধর্মসমূহ কি অর্থত ও ব্যঞ্জনত পৃথক পৃথক নাকি অর্থত এক কিন্তু ব্যঞ্জনত পৃথক পৃথক?” তখন কিছু কিছু স্থবির ভিক্ষু বললেন, “বন্ধুগণ, সংযোজন বা সংযোজনীয় ধর্মসমূহ অর্থত ও ব্যঞ্জনত পৃথক পৃথক”। অপর কিছু কিছু স্থবির ভিক্ষু বললেন, “বন্ধুগণ, সংযোজন বা সংযোজনীয় ধর্মসমূহ অর্থত এক কিন্তু ব্যঞ্জনত পৃথক পৃথক।”</p>
<p class="bodytext">২. সেই সময় চিত্ত গৃহপতি<span class="ftnRef">[221]</span> কোনো কার্যোপলক্ষে মিগপথকে<span class="ftnRef">[222]</span> উপস্থিত হলেন। তিনি শুনলেন যে অনেক স্থবির ভিক্ষু নাকি পিণ্ডাচরণ হতে প্রত্যাবর্তনের পর আহারকৃত্য সম্পাদন করে মন্ডলমালে (বৃত্তাকার কক্ষে) একত্রিত ও উপবিষ্ট হলে তাদের মধ্যে এই ধর্মালোচনা আরম্ভ হলো, “বন্ধুগণ, সংযোজন বা সংযোজনীয় ধর্মসমূহ কি অর্থত ও ব্যঞ্জনত পৃথক পৃথক নাকি অর্থত এক ব্যঞ্জনত পৃথক পৃথক?” তখন কিছু কিছু স্থবির ভিক্ষু বললেন, “বন্ধুগণ, সংযোজন বা সংযোজনীয় ধর্মসমূহ অর্থত ও ব্যঞ্জনত পৃথক পৃথক”। অপর কিছু কিছু স্থবির ভিক্ষু বললেন, “বন্ধুগণ, সংযোজন বা সংযোজনীয় ধর্মসমূহ অর্থত এক কিন্তু ব্যঞ্জনত পৃথক পৃথক।”</p>
<p class="bodytext">৩. তখন চিত্ত গৃহপতি যেখানে স্থবির ভিক্ষুগণ ছিলেন সেখানে উপস্থিত হয়ে স্থবির ভিক্ষুগণকে অভিবাদন করে একপাশে বসলেন। একপাশে উপবিষ্ট চিত্ত গৃহপতি স্থবির ভিক্ষুগণকে বললেন, “ভন্তে, আমি এরূপ শুনেছি। অনেক স্থবির ভিক্ষু নাকি পিণ্ডাচরণ হতে প্রত্যাবর্তনের পর আহার কৃত্য সম্পাদন করে মন্ডলমালে (বৃত্তাকার কক্ষে) একত্রিত ও উপবিষ্ট হলে তাঁদের মধ্যে এই ধর্মালোচনা আরম্ভ হলো, ‘বন্ধুগণ, সংযোজন বা সংযোজনীয় ধর্মসমূহ কি অর্থত ও ব্যঞ্জনত পৃথক পৃথক নাকি অর্থত এক কিন্তু ব্যঞ্জনত পৃথক পৃথক?’ তখন কিছু কিছু স্থবির ভিক্ষু বললেন, ‘বন্ধুগণ, সংযোজন বা সংযোজনীয় ধর্মসমূহ অর্থত ও ব্যঞ্জনত পৃথক পৃথক।’ অপর কিছু কিছু স্থবির ভিক্ষু বললেন, ‘বন্ধুগণ, সংযোজন বা সংযোজনীয় ধর্মসমূহ অর্থত এক কিন্তু ব্যঞ্জনত পৃথক পৃথক’। “গৃহপতি তা এরূপই।”</p>
<p class="bodytext">৪. “ভন্তে, সংযোজন বা সংযোজনীয় ধর্মসমূহ অর্থত ও ব্যঞ্জনত পৃথক পৃথক। তদ্ধেতু ভন্তে, আমি আপনাদেরকে (এ বিষয়ে) উপমা প্রদান করব। এখানে কোনো কোনো বিজ্ঞ পুরুষ উপমা প্রয়োগেও ভাষিত বিষয়ের অর্থ বুঝতে সক্ষম হন। যেমন ভন্তে, একটি কালো ষাঁড় ও একটি শ্বেত ষাঁড় একটি রজ্জু (রশি) বা জোয়াল দ্বারা সংযুক্ত আছে। যে ব্যক্তি এরূপ বলে, ‘কালো ষাঁড়টি শ্বেত ষাঁড়ের সংযোজন (বন্ধন), শ্বেত ষাঁড়টি কালো ষাঁড়ের সংযোজন (বন্ধনের কারণ)’। “এরূপ ভাষণকারী কি যথার্থই (সম্যক) বলেন?” “গৃহপতি, নিশ্চয়ই নয়।” “ভন্তে, কালো ষাঁড়টিও শ্বেত ষাঁড়ের সংযোজন নয়, শ্বেত ষাঁড়ও কালো ষাঁড়ের সংযোজন নয়। যে রজ্জু (রশি) বা জোয়াল দ্বারা ষাঁড়গুলো সংযুক্ত (আবদ্ধ) তা-ই সেখানে সংযোজন।”</p>
<p class="bodytext">৫. “একইভাবে ভন্তে, চক্ষুও রূপসমূহের সংযোজন নয়, রূপসমূহও চক্ষুর সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ, তা সেখানে সংযোজন। শ্রোত্রও (কর্ণ) শব্দসমূহের সংযোজন নয়, শব্দসমূহও শ্রোত্রের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ, তা-ই সেখানে সংযোজন। ঘ্রাণও (নাসিকা) গন্ধসমূহের সংযোজন নয়, গন্ধসমূহও ঘ্রাণের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ, তা সেখানে সংযোজন। জিহ্বাও রসসমূহের সংযোজন নয়, রসসমূহও জিহ্বার সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ, তা সেখানে সংযোজন। কায়ও স্প্রষ্টব্যসমূহের সংযোজন নয়, স্প্রষ্টব্যসমূহও কায়ের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ তা সেখানে সংযোজন। মনও ধর্মসমূহের সংযোজন নয়, ধর্মসমূহও মনের সংযোজন নয়। তথায় তদুভয়ের প্রত্যয়ে উৎপন্ন যে ছন্দরাগ, তা সেখানে সংযোজন।”</p>
<p class="bodytext">“হে গৃহপতি, আপনার পক্ষে ইহা লাভ, সুলাভ যে, গম্ভীর<span class="ftnRef">[223]</span> বুদ্ধবচনে আপনার প্রজ্ঞাচক্ষু<span class="ftnRef">[224]</span> উৎপন্ন হয়েছে।”</p>
<p class="centered">প্রথম সূত্র সমাপ্ত।</p>
<h2 class="title">২. প্রথম ইসিদত্ত সূত্র</h2>
<p class="bodytext">৩৪৪. ১. এক সময় অনেক স্থবির ভিক্ষু মচ্ছিকাসন্ডে অবস্থান করছিলেন, আম্রবনে। অতঃপর চিত্ত গৃহপতি যেখানে স্থবির ভিক্ষুগণ ছিলেন সেখানে উপস্থিত হয়ে স্থবির ভিক্ষুগণকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি স্থবির ভিক্ষুগণকে বললেন, “ভন্তে, স্থবিরগণ আগামীকালের জন্য আমার (গৃহে) ভোজনের নিমন্ত্রণ গ্রহণ করুন।” স্থবির ভিক্ষুগণ নীরবে সম্মতি জানালেন। তখন চিত্ত গৃহপতি স্থবির ভিক্ষুগণের সম্মতি অবগত হয়ে আসন হতে উঠে স্থবির ভিক্ষুগণকে অভিবাদন ও প্রদক্ষিণ করে প্রস্থান করলেন। অতঃপর স্থবির ভিক্ষুগণ সেই রাত্রির অবসানে পূর্বাহ্ন সময়ে নিবস্তুন (অন্তর্বাস) পরিধান করে পাত্র-চীবর ধারণ করে যেখানে চিত্ত গৃহপতির আবাস (গৃহ) সেখানে উপস্থিত হয়ে প্রজ্ঞাপ্ত আসনে উপবেশন করলেন।</p>
<p class="bodytext">২. তখন চিত্ত গৃহপতি যেখানে স্থবির ভিক্ষুগণ সেখানে উপস্থিত হয়ে স্থবির ভিক্ষুগণকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি আয়ুষ্মান স্থবিরকে বললেন, “ভন্তে স্থবির, ‘ধাতুর অনেকত্ব, ধাতুর অনেকত্ব’ বলে কথিত হয়। ভন্তে, ভগবান কর্তৃক কতদূর পর্যন্ত ধাতুর অনেকত্ব উক্ত হয়েছে?” এরূপ উক্ত হলে আয়ুষ্মান স্থবির নীরব রইলেন। দ্বিতীয়বারও চিত্ত গৃহপতি আয়ুষ্মান স্থবিরকে বললেন, “ভন্তে স্থবির, ‘ধাতুর অনেকত্ব, ধাতুর অনেকত্ব’ বলে কথিত হয়। ভন্তে, ভগবান কর্তৃক কতটুকু পর্যন্ত ধাতুর অনেকত্ব উক্ত হয়েছে?” দ্বিতীয়বারও আয়ুষ্মান স্থবির নীরব রইলেন। তৃতীয়বারও চিত্ত গৃহপতি আয়ুষ্মান স্থবিরকে বললেন, “ভন্তে স্থবির, ‘ধাতুর অনেকত্ব, ধাতুর অনেকত্ব’ বলে কথিত হয়। ভন্তে, ভগবান কর্তৃক কতটুকু পর্যন্ত ধাতুর অনেকত্ব উক্ত হয়েছে?” তৃতীয়বারও আয়ুষ্মান স্থবির নীরব রইলেন।</p>
<p class="bodytext">৩. সেই সময় সেই ভিক্ষুসংঘের মধ্যে আয়ুষ্মান ইসিদত্ত<span class="ftnRef">[225]</span> ছিলেন সর্বাপেক্ষা নবীন। তখন আয়ুষ্মান ইসিদত্ত আয়ুষ্মান স্থবিরকে বললেন, “ভন্তে, আমি কি চিত্ত গৃহপতির এই প্রশ্নের উত্তর প্রদান করব?” “আবুসো ইসিদত্ত, তুমি চিত্ত গৃহপতির এই প্রশ্নের উত্তর প্রদান কর”। “হে গৃহপতি, আপনি নিশ্চয় এরূপেই জিজ্ঞেস করেছেন, “ভন্তে, স্থবির, ‘ধাতুর অনেকত্ব, ধাতুর অনেকত্ব’ বলে কথিত হয়। ভন্তে, ভগবান কর্তৃক কতটুকু পর্যন্ত ধাতুর অনেকত্ব উক্ত হয়েছে?” “হ্যাঁ, ভন্তে।” “হে গৃহপতি, ভগবান কর্তৃক এই পর্যন্ত ধাতুর অনেকত্ব উক্ত হয়েছে, যথা : চক্ষুধাতু, রূপধাতু, চক্ষু-বিজ্ঞানধাতু, শ্রোত্রধাতু, শব্দধাতু, শ্রোত্র-বিজ্ঞানধাতু, ঘ্রাণধাতু, গন্ধধাতু, ঘ্রাণ-বিজ্ঞানধাতু, জিহ্বাধাতু, রসধাতু, জিহ্বা-বিজ্ঞানধাতু, কায়ধাতু, স্প্রষ্টব্যধাতু, কায়-বিজ্ঞানধাতু, মনধাতু, ধর্মধাতু, মনোবিজ্ঞানধাতু। হে গৃহপতি, এই পর্যন্তই ভগবান কর্তৃক ধাতুর অনেকত্ব উক্ত হয়েছে।”</p>
<p class="bodytext">৪. তখন চিত্ত গৃহপতি আয়ুষ্মান ইসিদত্তের ভাষিত বিষয় অভিনন্দন ও অনুমোদন করে স্থবির ভিক্ষুগণকে উত্তম (উৎকৃষ্ট) খাদ্য-ভোজ্য দ্বারা সহস্তে পরিতৃপ্ত করলেন, সন্তুষ্ট করলেন। তখন স্থবির ভিক্ষুগণ ভোজনের পর পাত্র হতে হস্ত উত্তোলন করে আসন হতে উঠে চলে গেলেন। অতঃপর আয়ুষ্মান স্থবির আয়ুষ্মান ইসিদত্তকে বললেন, “সাধু! আবুসো ইসিদত্ত, তুমি এই প্রশ্নের প্রত্যুত্তর দিয়েছ। এই প্রশ্নের প্রত্যুত্তর আমার প্রতিভাত (মনে উদিত) হয়নি। বন্ধু ইসিদত্ত, যখনই অন্যত্র এই প্রশ্ন উত্থাপিত হবে তখন তুমি এইভাবে প্রত্যুত্তর দিও।”</p>
<p class="centered">দ্বিতীয় সূত্র সমাপ্ত।</p>
<h2 class="title">৩. দ্বিতীয় ইসিদত্ত সূত্র</h2>
<p class="bodytext">৩৪৫. ১. এক সময় অনেক স্থবির ভিক্ষু মচ্ছিকাসন্ডে অবস্থান করছিলেন, আম্রবনে। অতঃপর চিত্ত গৃহপতি যেখানে স্থবির ভিক্ষুগণ ছিলেন সেখানে উপস্থিত হয়ে স্থবির ভিক্ষুগণকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি স্থবির ভিক্ষুগণকে বললেন, “ভন্তে, স্থবিরগণ আগামীকালের জন্য আমার (গৃহে) ভোজনের নিমন্ত্রণ গ্রহণ করুন।” স্থবির ভিক্ষুগণ নীরবে সম্মতি জানালেন। তখন চিত্ত গৃহপতি স্থবির ভিক্ষুগণের সম্মতি অবগত হয়ে আসন হতে উঠে স্থবির ভিক্ষুগণকে অভিবাদন ও প্রদক্ষিণ করে প্রস্থান করলেন। অতঃপর স্থবির ভিক্ষুগণ সেই রাত্রির অবসানে পূর্বাহ্ন সময়ে নিবস্তুন (অন্তর্বাস) পরিধান করে পাত্র-চীবর ধারণ করে যেখানে চিত্ত গৃহপতির আবাস (গৃহ) সেখানে উপস্থিত হয়ে প্রজ্ঞাপ্ত আসনে উপবেশন করলেন। </p>
<p class="bodytext">২. তখন চিত্ত গৃহপতি যেখানে স্থবির ভিক্ষুগণ ছিলেন সেখানে উপস্থিত হয়ে স্থবির ভিক্ষুগণকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি আয়ুষ্মান স্থবিরকে বললেন, “ভন্তে, স্থবির, জগতে নানাবিধ দৃষ্টি<span class="ftnRef">[226]</span>, (মিথ্যা ধারণা) উৎপন্ন হয়, যথা-লোক শাশ্বত<span class="ftnRef">[227]</span>, লোক অশাশ্বত<span class="ftnRef">[228]</span>, লোক অন্তবান<span class="ftnRef">[229]</span>, লোক অনন্তবান<span class="ftnRef">[230]</span>, যেই জীব সেই শরীর<span class="ftnRef">[231]</span>, জীব অন্য শরীর অন্য<span class="ftnRef">[232]</span>, মৃত্যুর পর তথাগত (সত্ত্ব) থাকে<span class="ftnRef">[233]</span>, মৃত্যুর পর তথাগত থাকে না, মৃত্যুর পর তথাগত থাকে, নাও থাকে এবং মৃত্যুর পর তথাগত থাকেও না, না থাকেও না<span class="ftnRef">[234]</span>। যা বাষট্টি প্রকার মিথ্যাদৃষ্টিরূপে ব্রহ্মজালে<span class="ftnRef">[235]</span> বর্ণিত হয়েছে। ভন্তে, এই দৃষ্টিগুলো কিসের বিদ্যমানে উৎপন্ন হয়? কিসের অবিদ্যমানে উৎপন্ন হয় না?” এরূপ উক্ত হলে আয়ুষ্মান স্থবির নীরব রইলেন।</p>
<p class="bodytext">৩. দ্বিতীয়বারও চিত্ত গৃহপতি আয়ুষ্মান স্থবিরকে বললেন, ভন্তে স্থবির, জগতে নানাবিধ দৃষ্টি (মিথ্যা ধারণা) উৎপন্ন হয়, যথা-লোক শাশ্বত, লোক অশাশ্বত, লোক অন্তবান, লোক অনন্তবান, যেই জীব সেই শরীর, জীব অন্য শরীর অন্য, মৃত্যুর পর তথাগত (সত্ত্ব) থাকে, মৃত্যুর পর তথাগত থাকে না, মৃত্যুর পর তথাগত থাকে, নাও থাকে, মৃত্যুর পর তথাগত থাকেও না, না থাকেও না; যা বাষট্টি প্রকার মিথ্যাদৃষ্টিরূপে ব্রহ্মজালে বর্ণিত হয়েছে। ভন্তে, এই দৃষ্টিগুলো কিসের বিদ্যমানে উৎপন্ন হয়? কিসের অবিদ্যমানে উৎপন্ন হয় না?” দ্বিতীয়বারও আয়ুষ্মান স্থবির নীরব রইলেন। তৃতীয়বারও চিত্ত গৃহপতি আয়ুষ্মান স্থবিরকে বললেন, “ভন্তে স্থবির, জগতে নানাবিধ দৃষ্টি (মিথ্যা ধারণা) উৎপন্ন হয়, যথা-লোক শাশ্বত, লোক অশাশ্বত, লোক অন্তবান, লোক অনন্তবান, যেই জীব সেই শরীর, জীব অন্য শরীর অন্য, মৃত্যুর পর তথাগত (সত্ত্ব) থাকে, মৃত্যুর পর তথাগত থাকে না, মৃত্যুর পর তথাগত থাকে, নাও থাকে, মৃত্যুর পর তথাগত থাকেও না, না থাকেও না; যা বাষট্টি প্রকার মিথ্যাদৃষ্টিরূপে ব্রহ্মজালে বর্ণিত হয়েছে। ভন্তে, এই দৃষ্টিগুলো কিসের বিদ্যমানে উৎপন্ন হয়? কিসের অবিদ্যমানে উৎপন্ন হয় না?” তৃতীয়বারও আয়ুষ্মান স্থবির নীরব রইলেন।</p>
<p class="bodytext"></p>
<p class="bodytext">৪. সেই সময়ে সেই ভিক্ষুসংঘের মধ্যে আয়ুষ্মান ইসিদত্ত ছিলেন সর্বাপেক্ষা নবীন। তখন আয়ুষ্মান ইসিদত্ত আয়ুষ্মান স্থবিরকে বললেন, “ভন্তে, আমি কি চিত্ত গৃহপতির এই প্রশ্নের উত্তর প্রদান করব?” “আবুসো ইসিদত্ত, তুমি চিত্ত গৃহপতির এই প্রশ্নের উত্তর প্রদান কর।” “হে গৃহপতি, আপনি নিশ্চয় এরূপেই জিজ্ঞেস করেছেন-ভন্তে স্থবির, জগতে নানাবিধ দৃষ্টি (মিথ্যা ধারণা) উৎপন্ন হয়, যথা-লোক শাশ্বত, লোক অশাশ্বত, লোক অন্তবান, লোক অনন্তবান, যেই জীব সেই শরীর, জীব অন্য শরীর অন্য, মৃত্যুর পর তথাগত (সত্ত্ব) থাকে, মৃত্যুর পর তথাগত থাকে না, মৃত্যুর পর তথাগত থাকে, নাও থাকে, মৃত্যুর পর তথাগত থাকেও না, না থাকেও না; যা বাষট্টি প্রকার মিথ্যাদৃষ্টিরূপে ব্রহ্মজালে বর্ণিত হয়েছে। ভন্তে, এই দৃষ্টিগুলো কিসের বিদ্যমানে উৎপন্ন হয়? কিসের অবিদ্যমানে উৎপন্ন হয় না?” “হ্যাঁ, ভন্তে”।</p>
<p class="bodytext">৫. “হে গৃহপতি, জগতে নানাবিধ দৃষ্টি (মিথ্যা ধারণা) উৎপন্ন হয়, যথা-লোক শাশ্বত, লোক অশাশ্বত, লোক অন্তবান, লোক অনন্তবান, যেই জীব সেই শরীর, জীব অন্য শরীর অন্য, মৃত্যুর পর তথাগত থাকে, মৃত্যুর পর তথাগত থাকে না, মৃত্যুর পর তথাগত থাকে, নাও থাকে; মৃত্যুর পর তথাগত থাকেও না, না থাকেও না; যা বাষট্টি প্রকার মিথ্যাদৃষ্টিরূপে ব্রহ্মজালে বর্ণিত হয়েছে। হে গৃহপতি, সৎকায় দৃষ্টির বিদ্যমানে এই দৃষ্টিগুলো উৎপন্ন হয়। সৎকায় দৃষ্টির অবিদ্যমানে এই দৃষ্টিগুলো উৎপন্ন হয় না।”</p>
<p class="bodytext">৬. “ভন্তে, কিরূপে লোক সৎকায় দৃষ্টির বশবর্তী হয়?” “হে গৃহপতি, অশ্রুতবান পৃথগ্&zwnj;জন, যে আর্যগণের<span class="ftnRef">[236]</span> দর্শন লাভ করেনি, আর্যধর্মে অকোবিদ<span class="ftnRef">[237]</span>, আর্যধর্মে অবিনীত, যে সৎপুরুষগণের দর্শন লাভ করেনি, সৎপুরুষধর্মে অকোবিদ, সৎপুরুষধর্মে অবিনীত, রূপকে আত্মদৃষ্টিতে দেখে, আত্মাকে রূপবান দেখে, আত্মায় রূপ দেখে কিংবা রূপে আত্মদর্শন করে। বেদনাকে আত্মদৃষ্টিতে দেখে, আত্মাকে বেদনাবান দেখে, আত্মায় বেদনা দেখে কিংবা বেদনায় আত্মদর্শন করে। সংজ্ঞাকে আত্মদৃষ্টিতে দেখে, আত্মাকে সংজ্ঞাবান দেখে, আত্মায় সংজ্ঞা দেখে কিংবা সংজ্ঞায় আত্মদর্শন করে। সংস্কারকে আত্মদৃষ্টিতে দেখে, আত্মাকে সংস্কারবান দেখে, আত্মায় সংস্কার দেখে কিংবা সংস্কারে আত্মদর্শন করে। বিজ্ঞানকে আত্মদৃষ্টিতে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মদর্শন করে। হে গৃহপতি, এইরূপেই লোক সৎকায়দৃষ্টির বশবর্তী হয়।”</p>
<p class="bodytext">৭. “ভন্তে, কিরূপে লোক সৎকায়দৃষ্টির বশবর্তী হয় না?” “হে গৃহপতি, শ্রুতবান আর্যশ্রাবক, যিনি আর্যগণের দর্শন লাভ করেন, আর্যধর্মে কোবিদ, আর্যধর্মে সুবিনীত, যিনি সৎপুরুষগণের দর্শন লাভ করেন, সৎপুরুষ ধর্মে কোবিদ, সৎপুরুষধর্মে সুবিনীত, রূপে আত্মাকে দেখেন না, আত্মাকে রূপবান দেখেন না, আত্মায় রূপ দেখেন না কিংবা রূপে আত্মদর্শন করেন না। বেদনায় আত্মাকে দেখেন না, আত্মাকে বেদনাবান দেখেন না, আত্মায় বেদনা দেখেন না কিংবা বেদনায় আত্মদর্শন করেন না। সংজ্ঞায় আত্মাকে দেখেন না, আত্মাকে সংজ্ঞাবান দেখেন না, আত্মায় সংজ্ঞা দেখেন না কিংবা সংজ্ঞায় আত্মদর্শন করেন না। সংস্কারে আত্মাকে দেখেন না, আত্মাকে সংস্কারবান দেখেন না, আত্মায় সংস্কার দেখেন না কিংবা সংস্কারে আত্মদর্শন করেন না। বিজ্ঞানে আত্মাকে দেখেন না, আত্মাকে বিজ্ঞানবান দেখেন না, আত্মায় বিজ্ঞান দেখেন না, কিংবা বিজ্ঞানে আত্মদর্শন করেন না। হে গৃহপতি, এরূপেই লোক সৎকায় দৃষ্টির বশবর্তী হয় না।”</p>
<p class="bodytext">৮. “ভন্তে, আর্য ইসিদত্ত কোথা হতে এসেছেন?” “গৃহপতি, আমি অবন্তী হতে এসেছি।” “ভন্তে, অবন্তীতে আমাদের অদৃষ্ট সহচর (বন্ধু) ইসিদত্ত নামক প্রব্রজিত কুলপুত্র আছেন কি?” আপনি তাঁকে দেখেছেন কি?” “হ্যাঁ, গৃহপতি”। “ভন্তে, সেই আয়ুষ্মান বর্তমানে কোথায় অবস্থান করছেন? এরূপ জিজ্ঞাসিত হয়ে আয়ুষ্মান ইসিদত্ত নীরব রইলেন। “ভন্তে, আর্যই কি আমাদের ইসিদত্ত?” “হ্যাঁ, গৃহপতি”। “ভন্তে, আর্য ইসিদত্ত মচ্ছিকাসন্ডে রমণীয় আম্রবনে অভিরমিত হোন, আমি আর্য ইসিদত্তের চীবর, পিণ্ডপাত, শয়নাসন, গিলান-প্রত্যয়, ভৈষজ্য পরিস্কার (উপকরণ) ব্যবস্থার উদ্যোগ করব।”</p>
<p class="bodytext">“গৃহপতি, কল্যাণ বলেছেন।”</p>
<p class="bodytext">৯. তখন চিত্ত গৃহপতি আয়ুষ্মান ইসিদত্তের ভাষিত বিষয় অভিনন্দন ও অনুমোদন করে স্থবির ভিক্ষুগণকে উত্তম (উৎকৃষ্ট) খাদ্য-ভোজ্য দ্বারা সহস্তে পরিতৃপ্ত করলেন, সন্তুষ্ট করলেন। তখন স্থবির ভিক্ষুগণ ভোজনের পর পাত্র হতে হস্ত উত্তোলন করে আসন হতে উঠে প্রস্থান করলেন। অতঃপর আয়ুষ্মান স্থবির আয়ুষ্মান ইসিদত্তকে বললেন, “সাধু, আবুসো ইসিদত্ত, তুমি এই প্রশ্নের প্রত্যুত্তর দিয়েছ। এই প্রশ্নের প্রত্যুত্তর আমার মনে উদিত হয়নি। আবুসো ইসিদত্ত, যখনই অন্যত্র এই প্রশ্ন উদিত হবে তখনই তুমি এভাবে প্রত্যুত্তর দিও।” তখন আয়ুষ্মান ইসিদত্ত শয়নাসন সামলিয়ে (গুছিয়ে) রেখে পাত্র-চীবর গ্রহণ করে মচ্ছিকাসন্ড হতে প্রস্থান করলেন। মচ্ছিকাসন্ড হতে এভাবে প্রস্থান করলেন যে, পুনঃ সেখানে ফিরে আসলেন না।</p>
<p class="centered">তৃতীয় সূত্র সমাপ্ত।</p>
<h2 class="title">৪. মহক প্রাতিহার্য<span class="ftnRef">[238]</span> সূত্র</h2>
<p class="bodytext">৩৪৬. ১. এক সময় বহুসংখ্যক স্থবির ভিক্ষু মচ্ছিকাসন্ডে অবস্থান করছিলেন, আম্রবনে। তখন চিত্ত গৃহপতি যেখানে স্থবির ভিক্ষুগণ ছিলেন সেখানে উপস্থিত হয়ে স্থবির ভিক্ষুগণকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি স্থবির ভিক্ষুগণকে বললেন, “ভন্তে, স্থবিরগণ, আগামীকল্য আমার গরুর খোঁয়ারে<span class="ftnRef">[239]</span> অন্ন ভোজনের নিমন্ত্রণ গ্রহণ করুন। স্থবির ভিক্ষুগণ নীরবে সম্মতি জানালেন। তখন চিত্ত গৃহপতি স্থবির ভিক্ষুগণের সম্মতি অবগত হয়ে আসন হতে উঠে স্থবির ভিক্ষুগণকে অভিবাদন ও প্রদক্ষিণ করে প্রস্থান করলেন (চলে গেলেন)। অতঃপর স্থবির ভিক্ষুগণ সেই রাত্রির অবসানে পূর্বাহ্ন সময়ে নিবস্তুন (অন্তর্বাস) পরিধান করে পাত্র-চীবর ধারণ করে যেখানে চিত্ত গৃহপতির গরুর খোঁয়ার সেখানে উপস্থিত হয়ে প্রজ্ঞাপ্ত (প্রস্তুতকৃত) আসনে উপবেশন করলেন।</p>
<p class="bodytext">২. তখন চিত্ত গৃহপতি স্থবির ভিক্ষুগণকে উত্তম ঘৃতপায়স দ্বারা সহস্তে পরিতৃপ্ত করলেন, সন্তুষ্ট করলেন। অতঃপর স্থবির ভিক্ষুগণ ভোজনের পর পাত্র হতে হস্ত উত্তোলন করে আসন হতে উঠে প্রস্থান করলেন। চিত্ত গৃহপতিও ‘অবশিষ্টাংশ দান কর’ বলে স্থবির ভিক্ষুগণের পিছনে পিছনে অনুগমন করলেন। সেই সময় (আবহাওয়া) অত্যন্ত উত্তপ্ত ছিল। স্থবির ভিক্ষুগণ ভোজন করেছেন মনে করে অস্থির কায়ে<span class="ftnRef">[240]</span> (ইতস্তত বিচরণ করতে করতে) গমন করছিলেন।</p>
<p class="bodytext">৩. সেই সময়ে সেই সংঘে আয়ুষ্মান মহক ছিলেন সর্বকনিষ্ট (নবীন)। তখন আয়ুষ্মান মহক আয়ুষ্মান স্থবিরকে বললেন, “ভন্তে, শীতল বায়ু প্রবাহিত হলে, বজ্রপাত হলে এবং গুড়ি গুড়ি বৃষ্টিপাত হলে উত্তম (ভালো) হতো।” “বন্ধু মহক, শীতল বায়ু প্রবাহিত হলে, বজ্রপাত হলে এবং গুড়ি গুড়ি বৃষ্টিপাত হলে সত্যিই উত্তম হতো!”</p>
<p class="bodytext">৪. তখন আয়ুষ্মান মহক সেরূপ ঋদ্ধি<span class="ftnRef">[241]</span> করলেন যাতে শীতল বায়ু প্রবাহিত হয়, বজ্রপাত হয় এবং গুড়ি গুড়ি বৃষ্টিপাত হয়। তখন চিত্ত গৃহপতির মনে এইভাব উদিত হলো, ‘যিনি এই ভিক্ষুসংঘে সর্বকনিষ্ট ভিক্ষু তার এরূপ ঋদ্ধানুভাব!’ অতঃপর আয়ুষ্মান মহক বিহারে উপস্থিত হয়ে আয়ুষ্মান স্থবিরকে বললেন, “ভন্তে, এতটুকু কি যথেষ্ট হয়েছে?” “বন্ধু মহক, এতটুকুই যথেষ্ট হয়েছে! তোমার দ্বারা যথেষ্ট কৃত হয়েছে! যথেষ্ট পূজা (সেবা) করা হয়েছে!” তখন স্থবির ভিক্ষুগণ নিজ নিজ বিহারে (আবাসে) গমন করলেন এবং আয়ুষ্মান মহকও নিজ বিহারে গমন করলেন।</p>
<p class="bodytext">৫. অতঃপর চিত্ত গৃহপতি যেখানে আয়ুষ্মান মহক সেখানে উপস্থিত হয়ে আয়ুষ্মান মহককে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি আয়ুষ্মান মহককে বললেন, “ভন্তে, আমার পক্ষে উত্তম হবে যদি আর্য মহক আমাকে অলৌকিক ঋদ্ধি প্রাতিহার্য প্রদর্শন করেন।” “তাহলে গৃহপতি, আপনি বারান্দায় গিয়ে উত্তরাসঙ্ঘ (গায়ের চীবর) বিস্তারিত করে (বিছিয়ে) সেখানে তৃণগুচ্ছ ছড়িয়ে দিন।” “হ্যাঁ, ভন্তে” বলে চিত্ত গৃহপতি আয়ুষ্মান মহককে প্রতিশ্রুতি দিয়ে বারান্দায় (অলিন্দে) উত্তরাসঙ্ঘ বিস্তারিত করে তাতে তৃণগুচ্ছ ছড়িয়ে দিলেন। তখন আয়ুষ্মান মহক বিহারে প্রবেশ করে দরজায় অর্গলবদ্ধ করে (হুক লাগিয়ে) এমন ঋদ্ধি করলেন যে তালার ছিদ্র দিয়ে এবং কবাটের মধ্যবর্তী শূন্যস্থান দিয়ে অগ্নিশিখা নির্গত হয়ে তৃণসমূহ দগ্ধ করল কিন্তু উত্তরাসঙ্ঘ দগ্ধ করল না। তখন চিত্ত গৃহপতি উত্তরাসঙ্ঘ ঝেড়ে উদ্বিগ্ন ও রোমাঞ্চিত হয়ে একপাশে দাঁড়ালেন। তৎপর আয়ুষ্মান মহক বিহার হতে বের হয়ে চিত্ত গৃহপতিকে বললেন, “হে গৃহপতি, এতটুকু যথেষ্ট হয়েছে কি?” “ভন্তে মহক, এতটুকুই যথেষ্ট হয়েছে! ভন্তে মহক, যথেষ্ট কৃত হয়েছে! ভন্তে মহক, যথেষ্ট সম্মান করা হয়েছে। “ভন্তে, আর্য মহক মচ্ছিকাসন্ডে রমণীয় আম্রবনে অভিরমিত হোন, আমি আর্য মহকের চীবর, পিণ্ডপাত, শয়নাসন, গিলান-প্রত্যয় (রোগীর পথ্য) ভৈষজ্য উপকরণ ব্যবস্থার উদ্যোগ করব।”</p>
<p class="bodytext">“গৃহপতি, কল্যাণ বলেছেন।”</p>
<p class="bodytext">৬. অতঃপর আয়ুষ্মান মহক শয়নাসন গুছিয়ে রেখে পাত্র-চীবর গ্রহণ করে মচ্ছিকাসন্ড হতে প্রস্থান করলেন। মচ্ছিকাসন্ড হতে এভাবে প্রস্থান করলেন যে, পুনঃ সেখানে ফিরে আসলেন না।</p>
<p class="centered">চতুর্থ সূত্র সমাপ্ত।</p>
<h2 class="title">৫. প্রথম কামভূ সূত্র</h2>
<p class="bodytext">৩৪৭. ১. এক সময় আয়ুষ্মান কামভূ মচ্ছিকাসন্ডে অবস্থান করছিলেন, আম্রবনে। তখন চিত্ত গৃহপতি যেখানে আয়ুষ্মান কামভূ ছিলেন সেখানে উপস্থিত হয়ে আয়ুষ্মান কামভূকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতিকে আয়ুষ্মান কামভূ বললেন, হে গৃহপতি, ইহা উক্ত হয় :</p>
<p class="gatha">২. “পবিত্রতা অগ্রে করি, শুভ্র আবরণ পরি, </p>
<p class="gatha">স্মৃতিরূপ এক গতি, রথ এক করে আগমন, </p>
<p class="gatha">আসে দুঃখহীন একজন কর তাকে দরশন, </p>
<p class="gatha">ছিন্ন যার তৃষ্ণাস্রোত, বিমুক্ত যে সকল বন্ধন।”</p>
<p class="bodytext">৩. “হে গৃহপতি, কিরূপে এই সংক্ষিপ্ত ভাষণের বিস্তারিত অর্থ দর্শন করা উচিত?” “ভন্তে, ইহা কি ভগবান কর্তৃক ভাষিত?” “হ্যাঁ, গৃহপতি।” “তাহলে ভন্তে, আপনি মুহূর্তকাল অপেক্ষা করুন ততক্ষণে আমি ইহার অর্থ নিরীক্ষণ করি।” তখন চিত্ত গৃহপতি মুহূর্তকাল মাত্র মৌন (নীরব) থেকে আয়ুষ্মান কামভূকে বললেন : </p>
<p class="bodytext">৪. “ভন্তে, পবিত্রতা শীলের অধিবচন। ভন্তে, শুভ্র আবরণ বিমুক্তির অধিবচন। ভন্তে, একগতি স্মৃতির অধিবচন। ভন্তে, আগমন অভিগমন-প্রত্যাগমনের অধিবচন। ভন্তে, রথ চারিমহাভূতময়, মাতৃপিতৃ-সম্ভূত (মাতাপিতা হতে উৎপন্ন) অন্ন-ব্যঞ্জন বর্ধিত, অনিত্য-বিনাশন-ভেদন-বিধ্বংসন স্বভাব বিশিষ্ট দেহের অধিবচন। ভন্তে, রাগ (আসক্তি) দুঃখ, দ্বেষ দুঃখ, মোহ দুঃখ; তা ক্ষীণাসব ভিক্ষুর প্রহীন (পরিত্যক্ত), উচ্ছিন্ন-মূল, শীর্ষহীন তালবৃক্ষসদৃশ, পুনর্ভবরহিত, অনাগতে অনুৎপত্তিশীল। সেজন্য ক্ষীণাসব ভিক্ষু দুঃখহীন বলে কথিত হন। ভন্তে, আগমনরত (আসে) অর্হতের অধিবচন। ভন্তে, স্রোত তৃষ্ণার অধিবচন। তা ক্ষীণাসব ভিক্ষুর প্রহীন, উচ্ছিন্ন-মূল, শীর্ষবিহীন তালবৃক্ষসদৃশ, পুনর্ভবরহিত, অনাগতে অনুৎপত্তিশীল। সেজন্য ক্ষীণাসব ভিক্ষু ‘ছিন্নস্রোত’ বলে কথিত হন। ভন্তে, রাগ (আসক্তি) বন্ধন, দ্বেষ বন্ধন, মোহ বন্ধন; তা ক্ষীণাসব ভিক্ষুর প্রহীন, উচ্ছিন্নমূল, শীর্ষবিহীন তালবৃক্ষ সদৃশ, পুনর্ভবরহিত, অনাগতে অনুৎপত্তিশীল। সেজন্য ক্ষীণাসব ভিক্ষু ‘বন্ধন বিমুক্ত’ বলে কথিত হন। ভন্তে, ভগবান কর্তৃক ইহা উক্ত হয়েছে :</p>
<p class="gatha">৫. “পবিত্রতা অগ্রে করি, শুভ্র আবরণ পরি, </p>
<p class="gatha">স্মৃতিরূপ এক গতি, রথ এক করে আগমন, </p>
<p class="gatha">আসে দুঃখহীন একজন কর তাকে দরশন, </p>
<p class="gatha">ছিন্ন যার তৃষ্ণাস্রোত, বিমুক্ত যে সকল বন্ধন।”</p>
<p class="bodytext">“ভন্তে, ভগবান কর্তৃক সংক্ষিপ্তভাবে ভাষিত বিষয়ের বিস্তারিত অর্থ আমি এরূপে জানি।” “হে গৃহপতি, আপনার পক্ষে ইহা লাভ, আপনার পক্ষে ইহা সুলাভ যে গম্ভীর বুদ্ধবচনে আপনার প্রজ্ঞাচক্ষু উৎপন্ন হয়েছে।”</p>
<p class="centered">পঞ্চম সূত্র সমাপ্ত।</p>
<h2 class="title">৬. দ্বিতীয় কামভূ সূত্র</h2>
<p class="bodytext">৩৪৮. ১. এক সময় আয়ুষ্মান কামভূ মচ্ছিকাসন্ডে অবস্থান করছিলেন, আম্রবনে। তখন চিত্ত গৃহপতি যেখানে আয়ুষ্মান কামভূ ছিলেন সেখানে উপস্থিত হয়ে আয়ুষ্মান কামভূকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতি আয়ুষ্মান কামভূকে বললেন : </p>
<p class="bodytext">২. “ভন্তে, সংস্কার কত প্রকার?” “গৃহপতি, এই তিন প্রকার সংস্কার। যথা : কায়-সংস্কার, বাক্&zwnj;-সংস্কার, চিত্ত-সংস্কার।” “সাধু, ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, কায়-সংস্কার কী, বাক্&zwnj;-সংস্কার কী, চিত্ত-সংস্কার কী?” “গৃহপতি, শ্বাস-প্রশ্বাস কায়-সংস্কার, বিতর্ক-বিচার বাক্&zwnj; সংস্কার, সংজ্ঞা ও বেদনা চিত্ত-সংস্কার।” “সাধু ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, কী কারণে শ্বাস-প্রশ্বাস কায়-সংস্কার, কী কারণে বিতর্ক-বিচার বাক্&zwnj;-সংস্কার, কী কারণে সংজ্ঞা ও বেদনা চিত্ত-সংস্কার?” “গৃহপতি, শ্বাস-প্রশ্বাস কায়িক, এগুলো কায়-প্রতিবদ্ধ, তজ্জন্য শ্বাস-প্রশ্বাস কায়-সংস্কার। গৃহপতি, পূর্বে বিতর্ক-বিচার করে পরে বাক্য উচ্চারণ করে, সেজন্য বিতর্ক-বিচার বাক্&zwnj;-সংস্কার। গৃহপতি, সংজ্ঞা ও বেদনা চৈতসিক (চিত্তগত ধর্ম), এই (দুই) ধর্ম চিত্ত প্রতিবদ্ধ, সেজন্য সংজ্ঞা ও বেদনা চিত্ত-সংস্কার।”</p>
<p class="bodytext">৩. “সাধু ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, কিরূপে সংজ্ঞা-বেদয়িত-নিরোধ-সমাপত্তি লাভ হয়?” “গৃহপতি, যে ভিক্ষু সংজ্ঞা-বেদয়িত-নিরোধ-সমাপত্তি সমপ্রাপ্ত হন তাঁর মনে এরূপ চিন্তা হয় না যে, তিনি এই সমাপত্তি সমপ্রাপ্ত হবেন কিংবা তিনি ইহা সমপ্রাপ্ত হচ্ছেন, অথবা তিনি ইহা সমপ্রাপ্ত হয়েছেন। পূর্ব হতে তাঁর চিত্ত এভাবে সুভাবিত যে তাতে অক্লেশে তদবস্থায় উপনীত হওয়া যায়।” “সাধু ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, সংজ্ঞা-বেদয়িত-নিরোধ-সমাপত্তি-সমাপন্ন ভিক্ষুর মধ্যে কোন ধর্ম প্রথম নিরুদ্ধ হয়, তা কি কায়-সংস্কার, বাক্&zwnj;-সংস্কার কিংবা চিত্ত-সংস্কার?” “গৃহপতি, সংজ্ঞা-বেদয়িত-নিরোধ-সমাপত্তি-সমাপন্ন ভিক্ষুর মধ্যে প্রথম নিরুদ্ধ হয় কায় সংস্কার, তারপর বাক্&zwnj;-সংস্কার, তারপর চিত্ত-সংস্কার।”</p>
<p class="bodytext">৪. “সাধু ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, যিনি মৃত, কালগত এবং যেই ভিক্ষু সংজ্ঞা-বেদয়িত-নিরোধ-সমাপত্তি-নিমগ্ন, তাঁদের মধ্যে পার্থক্য কী?” “গৃহপতি, যিনি মৃত কালগত তাঁর কায়-সংস্কার (জীবন-ক্রিয়া)<span class="ftnRef">[242]</span> নিরুদ্ধ ও প্রস্তব্ধ, বাক্&zwnj;-সংস্কার (বচনক্রিয়া)<span class="ftnRef">[243]</span> নিরুদ্ধ ও প্রস্তব্ধ, আয়ু পরিক্ষীণ, উষ্মা উপশান্ত, ইন্দ্রিয়গ্রাম পরিভিন্ন (ছিন্নভিন্ন) হয়; এবং যেই ভিক্ষু সংজ্ঞা-বেদয়িত-নিরোধ-সমাপত্তি-নিমগ্ন তাঁরও কায়-সংস্কার নিরুদ্ধ ও প্রস্তব্ধ, বাক্&zwnj;-সংস্কার নিরুদ্ধ ও প্রস্তব্ধ, চিত্ত সংস্কার<span class="ftnRef">[244]</span> নিরুদ্ধ ও প্রস্তব্ধ হয়, (কিন্তু) আয়ু পরিক্ষীণ হয় না, উষ্মা উপশান্ত হয় না, ইন্দ্রিয়গ্রাম বিপ্রসন্ন (অনাবিল) থাকে। গৃহপতি, যিনি মৃত কালগত এবং যেই ভিক্ষু সংজ্ঞা-বেদয়িত-নিরোধ-সমাপত্তি-নিমগ্ন, তাঁদের মধ্যে ইহাই পার্থক্য।”</p>
<p class="bodytext">৫. “সাধু ভন্তে, ” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, ভন্তে, কিরূপে সংজ্ঞা-বেদয়িত-নিরোধ-সমাপত্তি হতে পুনর্বত্থান হয়?” “গৃহপতি, সংজ্ঞা-বেদয়িত-নিরোধ-সমাপত্তি হতে উঠতে হলে ভিক্ষুর মনে এরূপ কোনো চিন্তা হয় না যে, তিনি এই সমাপত্তি হতে উঠবেন, উঠতেছেন অথবা উঠেছেন। পূর্ব হতে এ বিষয়ে তাঁর চিত্ত এমন সুভাবিত থাকে যাতে সহজেই তদবস্থায় উপনীত হওয়া যায়।” “সাধু ভন্তে”, বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, সংজ্ঞা-বেদয়িত-নিরোধ-সমাপত্তি হতে উঠবার সময় ভিক্ষুর মধ্যে কোন ধর্ম প্রথম জাগ্রত হয়, তা কি কায়-সংস্কার, বাক্&zwnj;-সংস্কার কিংবা চিত্ত-সংস্কার?” “গৃহপতি, সংজ্ঞা-বেদয়িত-নিরোধ-সমাপত্তি হতে উঠবার সময় ভিক্ষুর মধ্যে প্রথম জাগ্রত হয় চিত্ত-সংস্কার, তারপর কায়-সংস্কার, তারপর বাক্&zwnj;-সংস্কার।” “সাধু ভন্তে”, বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, সংজ্ঞা-বেদয়িত-নিরোধ-সমাপত্তি হতে উত্থিত ভিক্ষুকে কয় স্পর্শে স্পর্শ করে?” “গৃহপতি, সংজ্ঞা-বেদয়িত-নিরোধ-সমাপত্তি হতে উত্থিত ভিক্ষুকে এই তিন স্পর্শে স্পর্শ করে :-শূন্যতা স্পর্শ, অনিমিত্ত স্পর্শ, অপ্রণিহিত স্পর্শ<span class="ftnRef">[245]</span>।” “সাধু ভন্তে” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে ও তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, সংজ্ঞা-বেদয়িত-নিরোধ-সমাপত্তি হতে উত্থিত ভিক্ষুর চিত্ত কি অভিমুখী, কি প্রবণ, কি প্রাগ্&zwnj;ভার (অবনত)?” “গৃহপতি, সংজ্ঞা-বেদয়িত-নিরোধ-সমাপত্তি হতে উত্থিত ভিক্ষুর চিত্ত বিবেকাভিমুখী, বিবেক-প্রবণ, বিবেক-প্রাগ্&zwnj;ভার (বিবেকাবনত)।”</p>
<p class="bodytext">৬. “সাধু, ভন্তে, ” বলে চিত্ত গৃহপতি আয়ুষ্মান কামভূর উক্তিতে আনন্দ প্রকাশ করে এবং তা অনুমোদন করে আয়ুষ্মান কামভূকে তদতিরিক্ত প্রশ্ন জিজ্ঞেস করলেন, “ভন্তে, সংজ্ঞা-বেদয়িত-নিরোধ-সমাপত্তির পক্ষে কয় ধর্ম বহুপকারী?” “গৃহপতি, আপনি এখন আমাকে যা জিজ্ঞেস করছেন তা নিশ্চয়ই আপনার পক্ষে প্রথমে জিজ্ঞেস করা উচিত ছিল। তথাপি আমি তা ব্যাখ্যা করছি। হে গৃহপতি, সংজ্ঞা-বেদয়িত-নিরোধ-সমাপত্তির দুই ধর্ম বহুপকারী। যথা : শমথ এবং বিদর্শন।”</p>
<p class="centered">ষষ্ঠ সূত্র সমাপ্ত।</p>
<h2 class="title">৭. গোদত্ত সূত্র</h2>
<p class="bodytext">৩৪৯. ১. এক সময় আয়ুষ্মান গোদত্ত মচ্ছিকাসন্ডে অবস্থান করছিলেন, আম্রবনে। তখন চিত্ত গৃহপতি যেখানে আয়ুষ্মান গোদত্ত ছিলেন সেখানে উপস্থিত হয়ে আয়ুষ্মান গোদত্তকে অভিবাদন করে একপাশে উপবেশন করলেন। একপাশে উপবিষ্ট চিত্ত গৃহপতিকে আয়ুষ্মান গোদত্ত বললেন : </p>
<p class="bodytext">২. “হে গৃহপতি, যা অপ্রমেয় চিত্তবিমুক্তি, যা আকিঞ্চন্য চিত্তবিমুক্তি, যা শূন্যতা চিত্তবিমুক্তি এবং যা অনিমিত্ত চিত্তবিমুক্তি, এই সকল ধর্ম অর্থত ও ব্যঞ্জনত পৃথক পৃথক অথবা অর্থত এক কিন্তু ব্যঞ্জনত পৃথক পৃথক?” “ভন্তে, এমন এক ব্যাখ্যাপ্রণালি আছে যা অবলম্বন করে বলা যেতে পারে, এই সকল ধর্ম অর্থত ও ব্যঞ্জনত পৃথক পৃথক। ভন্তে, এমন এক ব্যাখ্যাপ্রণালিও আছে যা অবলম্বন করে বলা যেতে পারে, এই সকল ধর্ম অর্থত এক কিন্তু ব্যঞ্জনত পৃথক পৃথক।” “গৃহপতি, সেই ব্যাখ্যাপ্রণালি কী যা অবলম্বন করে বলা যেতে পারে, এই সকল ধর্ম অর্থত ও ব্যঞ্জনত পৃথক পৃথক?” “ভন্তে, এখানে ভিক্ষু মৈত্রীসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্ব দিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অবাধ চিত্তে স্ফুরিত করে অবস্থান করেন। করুণা-সহগত, মুদিতা-সহগত এবং উপেক্ষা-সহগত চিত্ত সম্পর্কেও এইরূপ। ভন্তে, ইহাকেই বলে অপ্রমেয় চিত্তবিমুক্তি।”</p>
<p class="bodytext">৩. “গৃহপতি, আকিঞ্চন্য চিত্তবিমুক্তি কী?” “ভন্তে, এখানে ভিক্ষু সর্বাংশে বিজ্ঞান-অনন্ত-আয়তন সমতিক্রম করে আকিঞ্চনায়তন লাভ করে তাতে অবস্থান করেন। ভন্তে, ইহাকেই বলে আকিঞ্চন্য চিত্তবিমুক্তি।”</p>
<p class="bodytext">৪. “গৃহপতি, শূন্যতা চিত্তবিমুক্তি কী?” “ভন্তে, এখানে ভিক্ষু অরণ্যগত, বৃক্ষমূলগত কিংবা শূন্যাগারগত হয়ে এরূপে স্বমনে পর্যালোচনা করেন, এই জগত আত্মা-বিরহিত কিংবা আত্মবস্তু-বিরহিত, অনাত্মীয়।” “ভন্তে, ইহাকে বলে শূন্যতা চিত্তবিমুক্তি।” “গৃহপতি, অনিমিত্ত চিত্তবিমুক্তি কী?” “ভন্তে, এখানে ভিক্ষু সকল নিমিত্তের প্রতি অন্যমনস্ক হয়ে অনিমিত্ত চিত্ত-সমাধি লাভ করে তাতে অবস্থান করেন। ভন্তে, ইহাকেই বলে অনিমিত্ত চিত্তবিমুক্তি।” “ভন্তে, ইহাই সেই ব্যাখ্যাপ্রণালি যা অবলম্বন করে বলা যেতে পারে, এই সকল ধর্ম অর্থত ও ব্যঞ্জনত পৃথক পৃথক।”</p>
<p class="bodytext">৫. “গৃহপতি, সেই ব্যাখ্যাপ্রণালি কি যা অবলম্বন করে বলা যেতে পারে, এই সকল ধর্ম অর্থত এক কিন্তু ব্যঞ্জনত পৃথক পৃথক?” “ভন্তে, রাগই প্রমাণ-করণ, দ্বেষই প্রমাণ-করণ, মোহই প্রমাণ-করণ।” ক্ষীণাসব ভিক্ষুর মধ্যে ধর্মত্রয় প্রহীন, উচ্ছিন্ন-মূল, শীর্ষবিহীন তালবৃক্ষসদৃশ, পুনর্ভবরহিত, অনাগতে অনুৎপত্তিশীল। ভন্তে, অপ্রমেয় যত চিত্তবিমুক্তি আছে, অটল চিত্তবিমুক্তিই তন্মধ্যে শ্রেষ্ঠ বলে কথিত হয়, (যেহেতু) সেই অটল চিত্তবিমুক্তিই রাগশূন্য, দ্বেষশূন্য, মোহশূন্য।” “ভন্তে, রাগই কিঞ্চন, দ্বেষই কিঞ্চন, মোহই কিঞ্চন। ক্ষীণাসব ভিক্ষুর মধ্যে এই ধর্মত্রয় প্রহীন, উচ্ছিন্ন-মূল, শীর্ষবিহীন তালবৃক্ষসদৃশ, পুনর্ভবরহিত, অনাগতে অনুৎপত্তিশীল। ভন্তে, আকিঞ্চন্য যত চিত্তবিমুক্তি আছে তন্মধ্যে অটল চিত্তবিমুক্তিই শ্রেষ্ঠ বলে কথিত হয়, (যেহেতু) সেই অটল চিত্তবিমুক্তিই রাগশূন্য, দ্বেষশূন্য, মোহশূন্য”। “ভন্তে, রাগই নিমিত্ত-করণ, দ্বেষই নিমিত্ত-করণ, মোহই নিমিত্ত-করণ। ক্ষীণাসব ভিক্ষুর মধ্যে ধর্মত্রয় প্রহীন (পরিত্যক্ত), উচ্ছিন্ন-মূল, শীর্ষবিহীন তালবৃক্ষসদৃশ, পুনর্ভবরহিত, অনাগতে অনুৎপত্তিশীল। ভন্তে, অনিমিত্ত যত চিত্তবিমুক্তি আছে তন্মধ্যে অটল চিত্তবিমুক্তিই শ্রেষ্ঠ বলে কথিত হয়, (যেহেতু) সেই অটল চিত্তবিমুক্তিই রাগশূন্য, দ্বেষশূন্য, মোহশূন্য। ভন্তে, ইহাই সেই ব্যাখ্যাপ্রণালি যা অবলম্বন করে বলা যেতে পারে, এই সকল ধর্ম অর্থত এক কিন্তু ব্যঞ্জনত পৃথক পৃথক।”</p>
<p class="bodytext">৬. “হে গৃহপতি, আপনার পক্ষে ইহা লাভ, আপনার পক্ষে ইহা সুলাভ; যেহেতু গম্ভীর বুদ্ধবচনে আপনার প্রজ্ঞাচক্ষু উৎপন্ন হয়েছে।”</p>
<p class="centered">সপ্তম সূত্র সমাপ্ত।</p>
<h2 class="title">৮. নিগণ্ঠ নাতপুত্র সূত্র</h2>
<p class="bodytext">৩৫০. ১. সেই সময় নিগণ্ঠ নাতপুত্র বৃহৎ নিগণ্ঠ পরিষদসহ মচ্ছিকাসন্ডে উপস্থিত হলেন। চিত্ত গৃহপতি শুনলেন যে নিগণ্ঠ নাতপুত্র নাকি বৃহৎ নিগণ্ঠ পরিষদসহ মচ্ছিকাসন্ডে উপস্থিত হয়েছেন। তখন চিত্ত গৃহপতি বহুসংখ্যক উপাসকের সহিত যেখানে নিগণ্ঠ নাতপুত্র সেখানে উপস্থিত হয়ে নিগণ্ঠ নাতপুত্রের সহিত প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট চিত্ত গৃহপতিকে নিগণ্ঠ নাতপুত্র বললেন : </p>
<p class="bodytext">২. “হে গৃহপতি, শ্রমণ গৌতমের শাসনে অবিতর্ক-অবিচার সমাধি আছে এবং বিতর্ক-বিচারের নিরোধ আছে বলে তুমি বিশ্বাস কর কি?” প্রভু, আমি ভগবানের শাসনে শ্রদ্ধায় (বিশ্বাসে) বিচরণ করি না<span class="ftnRef">[246]</span>। অবিতর্ক-অবিচার সমাধি আছে এবং বিতর্ক-বিচারের নিরোধ আছে।” এরূপ উক্ত হলে নিগণ্ঠ নাতপুত্র স্বীয় পরিষদের দিকে অবলোকন করে বললেন, “মহাশয়গণ, উনাকে দর্শন করুন, এই চিত্ত গৃহপতি সরল, এই চিত্তগৃহপতি অশঠ, এই চিত্ত গৃহপতি অমায়াবী। যিনি বিতর্ক-বিচারের নিরোধ আছে মনে করেন, তিনি জালের দ্বারা বায়ু আবদ্ধ করা যায় বলে মনে করেন, যিনি বিতর্ক-বিচারের নিরোধ আছে বলে মনে করেন, তিনি স্বীয় মু‘তে গঙ্গার স্রোত প্রতিরোধ করা যায় বলে মনে করেন।”</p>
<p class="bodytext">৩. “প্রভু, আপনি ইহা কী মনে করেন, কোনটি উন্নততর-জ্ঞান নাকি শ্রদ্ধা?” “হে গৃহপতি, শ্রদ্ধা হতে জ্ঞান উন্নততর।” “প্রভু, আমি যতক্ষণ ইচ্ছা করি, বস্তুবাসনা হতে পৃথক হয়ে অকুশলধর্ম পরিহার করে সবিতর্ক-সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করি। প্রভু আমি যতক্ষণ ইচ্ছা করি বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান অধিগত হয়ে অবস্থান করি। প্রভু, আমি যতক্ষণ ইচ্ছা করি প্রীতির প্রতিও বিরাগী হয়ে উপেক্ষারভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করি; যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী (অবস্থানকারী) আখ্যা দেন সেই তৃতীয় ধ্যান অধিগত করে তাতে অবস্থান করি। প্রভু, আমি যতক্ষণ ইচ্ছা করি, সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করি।” “প্রভু, আমি এভাবে জ্ঞাত হয়ে ও দর্শন করে অন্য কোন শ্রমণ বা ব্রাহ্মণের প্রতি শ্রদ্ধান্বিত হবো?” “অবিতর্ক-অবিচার সমাধি আছে এবং বিতর্ক-বিচারের নিরোধ আছে।”</p>
<p class="bodytext">৪. এরূপ উক্ত হলে নিগণ্ঠ নাতপুত্র স্বীয় পরিষদের প্রতি অবলোকন করে বললেন, “মহাশয়গণ, উনাকে দর্শন করুন, এই চিত্ত গৃহপতি কুটিল (অসরল), এই চিত্ত গৃহপতি শঠ, এই চিত্ত গৃহপতি মায়াবী।”</p>
<p class="bodytext">৫. “প্রভু, এখন আমরা আপনার ভাষিত বাক্যকে বাস্তবিক এরূপে জানি যে, “মহাশয়গণ, উনাকে দর্শন করুন, এই চিত্ত গৃহপতি সরল, এই চিত্ত গৃহপতি অশঠ, এই চিত্ত গৃহপতি অমায়াবী।” আবার, আমরা আপনার ভাষিত বাক্যকে এরূপেও জানি যে, “মহাশয়গণ, উনাকে দর্শন করুন, এই চিত্ত গৃহপতি কুটিল, এই চিত্ত গৃহপতি শঠ, এই চিত্ত গৃহপতি মায়াবী।” প্রভু, যদি আপনার পূর্বের কথা সত্য হয়, তবে পরের কথা মিথ্যা প্রতিপন্ন হয়। আর যদি পূর্বের কথা মিথ্যা হয় তবে পরের কথা সত্য প্রতিপন্ন হয়। প্রভু, এক্ষণে দশটি সহেতুক (আলোচনাপ্রসূত) প্রশ্ন আসতেছে<span class="ftnRef">[247]</span>। যখনই আপনি এইগুলোর অর্থ বুঝতে সক্ষম হবেন তখনই নিগণ্ঠ পরিষদের মধ্যে আমাকে (বাক্যবাণে) প্রত্যাঘাত (বিদ্ধ) করবেন। এক প্রশ্ন, এক উদ্দেশ (ব্যাখ্যা), এক উত্তর; দুই প্রশ্ন, দুই উদ্দেশ, দুই উত্তর; তিন প্রশ্ন, তিন উদ্দেশ, তিন উত্তর; চার প্রশ্ন, চার উদ্দেশ, চার উত্তর; পাঁচ প্রশ্ন, পাঁচ উদ্দেশ, পাঁচ উত্তর; ছয় প্রশ্ন, ছয় উদ্দেশ, ছয় উত্তর; সাত প্রশ্ন, সাত উদ্দেশ, সাত উত্তর; আট প্রশ্ন, আট উদ্দেশ, আট উত্তর; নয় প্রশ্ন, নয় উদ্দেশ, নয় উত্তর; দশ প্রশ্ন, দশ উদ্দেশ, দশ উত্তর।”</p>
<p class="bodytext">৬. তখন চিত্ত গৃহপতি নিগণ্ঠ নাতপুত্রকে এই দশ সহেতুক প্রশ্ন জিজ্ঞেস করে (কোনো প্রত্যুত্তর না পেয়ে) আসন হতে উঠে প্রস্থান করলেন।</p>
<p class="centered">অষ্টম সূত্র সমাপ্ত।</p>
<h2 class="title">৯. দিগম্বর কাশ্যপ সূত্র</h2>
<p class="bodytext">৩৫১. ১. সেই সময়ে চিত্ত গৃহপতির প্রাক্তন গৃহীবন্ধু দিগম্বর কাশ্যপ মচ্ছিকাসন্ডে উপস্থিত হলেন। চিত্ত গৃহপতি শুনলেন যে-আমার প্রাক্তন গৃহীবন্ধু দিগম্বর কাশ্যপ নাকি মচ্ছিকাসন্ডে উপনীত হয়েছেন।’ অতঃপর চিত্ত গৃহপতি যেখানে দিগম্বর কাশ্যপ ছিলেন সেখানে উপস্থিত হয়ে দিগম্বর কাশ্যপের সহিত প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট চিত্ত গৃহপতি দিগম্বর কাশ্যপকে বললেন : </p>
<p class="bodytext">২. “প্রভু, কাশ্যপ! কতদিন হলো আপনি প্রব্রজিত হয়েছেন?”</p>
<p class="bodytext">“গৃহপতি, ত্রিশ বৎসর হলো আমি প্রব্রজিত হয়েছি।”</p>
<p class="bodytext">“প্রভু, এই ত্রিশ বৎসরে আপনার মধ্যে লোকোত্তর ধর্ম আর্যজ্ঞানদর্শন-বিশেষ ও স্বচ্ছন্দবিহার (সুখাবস্থান) আয়ত্ত হয়েছে কি?”</p>
<p class="bodytext">“গৃহপতি, এই ত্রিশ বৎসরে নগ্নতা, মুন্ডনতা ও নিতম্বাঘাত<span class="ftnRef">[248]</span> ব্যতীত আমার মধ্যে কোনো লোকোত্তর ধর্ম আর্যজ্ঞানদর্শন-বিশেষ ও স্বচ্ছন্দবিহার আয়ত্ত হয়নি।”</p>
<p class="bodytext">এরূপ উক্ত হলে চিত্ত গৃহপতি দিগম্বর কাশ্যপকে বললেন, “সত্যিই আশ্চর্য! সত্যিই অদ্ভুত! ধর্মের সুব্যাখ্যাততা; যেখানে ত্রিশ বৎসরেও নগ্নতা, মুন্ডনতা ও নিতম্বাঘাত ব্যতীত কোনো লোকোত্তর ধর্ম আর্যজ্ঞানদর্শন-বিশেষ ও স্বচ্ছন্দবিহার আয়ত্ত হয়নি !”</p>
<p class="bodytext">৩. “গৃহপতি, কতদিন হলো আপনি উপাসকত্ব লাভ করেছেন?”</p>
<p class="bodytext">“প্রভু, আমিও ত্রিশ বৎসর হলো উপাসকত্ব লাভ করেছি।”</p>
<p class="bodytext">“গৃহপতি, এই ত্রিশ বৎসরে আপনার মধ্যে কোনো লোকোত্তর ধর্ম আর্যজ্ঞানদর্শন-বিশেষ ও স্বচ্ছন্দবিহার আয়ত্ত হয়েছে কি?”</p>
<p class="bodytext">“প্রভু, আমি গৃহী হলেও কেন তা হবে না?”</p>
<p class="bodytext">৪. “প্রভু, যতক্ষণ আমি ইচ্ছা করি বস্তুবাসনা হতে পৃথক হয়ে অকুশলধর্ম পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করি। প্রভু, যতক্ষণ আমি ইচ্ছা করি বিতর্ক-বিচারের উপশম করে আধ্যাত্মিক প্রসাদজনক ও চিত্তের একাগ্রতা সাধক বিতর্ক-বিচার রহিত সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করি। প্রভু, যতক্ষণ আমি ইচ্ছা করি প্রীতির প্রতি বিরাগী হয়ে উপেক্ষারভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করি। যেই অবস্থাকে আর্যগণ ‘উপেক্ষাসম্পন্ন, স্মৃতিমান ও সুখবিহারী (সুখাবস্থানকারী)’ আখ্যা দেন সেই তৃতীয় ধ্যান অধিগত হয়ে তাতে অবস্থান করি। প্রভু, যতক্ষণ আমি ইচ্ছা করি সর্ববিধ দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না দুঃখ-না সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করি।”</p>
<p class="bodytext">৫. “প্রভু, আমি যদি ভগবানের পূর্বে কালগত হই এবং ভগবান আমার সম্পর্কে এরূপ বলেন, চিত্ত গৃহপতির এমন সংযোজন বিদ্যমান নেই, যদ্বারা সংযুক্ত হয়ে তিনি পুনঃ এ জগতে আগমন করবেন। এতে আশ্চর্যান্বিত হবার কিছু নেই।”</p>
<p class="bodytext">৬. এরূপ উক্ত হলে দিগম্বর কাশ্যপ চিত্ত গৃহপতিকে বললেন, সত্যিই আশ্চর্য! সত্যিই অদ্ভুত! ধর্মের সুব্যাখ্যাততা! যেখানে শ্বেতবস্তুনধারী গৃহী হয়েও এরূপ লোকোত্তর ধর্ম আর্যজ্ঞানদর্শনবিশেষ ও স্বচ্ছন্দবিহার আয়ত্ত করেছেন। গৃহপতি, এই ধর্মবিনয়ে (শাসনে) আমি কি প্রব্রজ্যা ও উপসম্পদা লাভ করতে পারি?”</p>
<p class="bodytext">৭. অতঃপর চিত্ত গৃহপতি দিগম্বর কাশ্যপকে নিয়ে যেখানে স্থবির ভিক্ষুগণ ছিলেন সেখানে উপস্থিত হলেন এবং স্থবির ভিক্ষুগণকে বললেন, “ভন্তে, এই দিগম্বর কাশ্যপ আমার প্রাক্তন গৃহীবন্ধু। স্থবিরগণ উনাকে প্রব্রজ্যা ও উপসম্পদা প্রদান করুন। আমি উনার চীবর, পিণ্ডপাত, শয়নাসন, গিলান-প্রত্যয় ও ভৈষজ্য সামগ্রী ব্যবস্থার উদ্যোগ করব।”</p>
<p class="bodytext">৮. দিগম্বর কাশ্যপ এই ধর্মবিনয়ে প্রব্রজ্যা ও উপসম্পদা লাভ করলেন। অচির উপসম্পন্ন আয়ুষ্মান কাশ্যপ একাকী, বিষয়-বাসনামুক্ত, অপ্রমত্ত, বীর্যবান ও নির্বাণ-প্রবণ চিত্তে (ধ্যাননিবিষ্ট হয়ে) অবস্থান করে যেজন্য কুলপুত্রগণ আগার হতে অনাগারিক প্রব্রজ্যা গ্রহণ করেন অচিরেই সেই অনুত্তর ব্রহ্মচর্যের অবসান অর্হত্ত্ব ইহজীবনে স্বয়ং অভিজ্ঞা দ্বারা প্রত্যক্ষ ও উপলব্ধি করে অবস্থান করতে লাগলেন। ‘চিরতরে জন্মবীজ ক্ষীণ, ব্রহ্মচর্যব্রত উদ্&zwnj;যাপিত, করণীয় কৃত এবং এ জীবনে আসবক্ষয়ের জন্য আর অন্য কর্তব্য নেই’ তিনি ইহা প্রকৃষ্টরূপে জানলেন। আয়ুষ্মান কাশ্যপ অর্হৎদের মধ্যে অন্যতর হলেন।</p>
<p class="centered">নবম সূত্র সমাপ্ত।</p>
<h2 class="title">১০. রোগী দর্শন সূত্র</h2>
<p class="bodytext">৩৫২. ১. সেই সময় চিত্ত গৃহপতি ব্যাধিগ্রস্ত, দুঃখিত ও সাংঘাতিক পীড়িত হয়েছিলেন। তখন অনেক উদ্যানদেবতা, বনদেবতা, বৃক্ষদেবতা, ঔষধি-তৃণ-বনস্পতি-আশ্রিত দেবতা একত্রিতভাবে সমাগত হয়ে চিত্ত গৃহপতিকে বললেন, “হে গৃহপতি, ‘অনাগতে আমি চক্রবর্তী রাজা হবো’; এরূপ প্রণিধান (সংকল্প) করুন।”</p>
<p class="bodytext">২. এরূপ উক্ত হলে চিত্ত গৃহপতি সেই উদ্যানদেবতা, বনদেবতা, বৃক্ষদেবতা ঔষধি-তৃণ-বনস্পতি-আশ্রিত দেবতাদেরকে বললেন, “তা-ও তো অনিত্য, তা-ও অধ্রুব, তা-ও তো পরিত্যাগ করে চলে যেতে হয়।” এরূপ উক্ত হলে চিত্ত গৃহপতির মিত্র-অমাত্য-জ্ঞাতি-সলোহিতগণ (রক্তের সম্পর্কযুক্ত জ্ঞাতিগণ) চিত্ত গৃহপতিকে বললেন, “আর্যপুত্র, স্মৃতি জাগ্রত করুন, বিলাপ করবেন না।” “আমি কি বলেছি যে আপনারা আমাকে এরূপ বলছেন, “আর্যপুত্র, স্মৃতি জাগ্রত করুন, বিলাপ করবেন না?” “হে আর্যপুত্র, আপনি বলেছেন, “তা-ও তো অনিত্য, তা-ও তো অধ্রুব, তা-ও তো পরিত্যাগ করে চলে যেতে হয়।” “আমাকে উদ্যানদেবতা, বনদেবতা, বৃক্ষদেবতা, ঔষধি-তৃণ-বনস্পতি-আশ্রিত দেবতাগণ এরূপ বলেছিল, ‘হে গৃহপতি, অনাগতে আমি চক্রবর্তী রাজা হবো; এরূপ প্রণিধান (সংকল্প) করুন।’ তাই আমি তাদেরকে বলেছি, ‘তাও তো অনিত্য, তাও তো অধ্রুব, তাও তো পরিত্যাগ করে চলে যেতে হয়’।” “হে আর্যপুত্র, কি অন্তর্নিহিত অর্থ বিবেচনা করে সেই উদ্যানদেবতা, বনদেবতা, বৃক্ষদেবতা, ঔষধি-তৃণ-বনস্পতি-আশ্রিত দেবতাগণ এরূপ বলেছিল, ‘হে গৃহপতি, অনাগতে আমি চক্রবর্তী রাজা হবো; এরূপ প্রণিধান (সংকল্প) করুন’।” সেই উদ্যানদেবতা, বনদেবতা, বৃক্ষদেবতা, ঔষধি-তৃণ-বনস্পতি-আশ্রিত দেবতাদের এরূপ চিন্তা উৎপন্ন হয়েছিল : এই চিত্ত গৃহপতি শীলবান, কল্যাণধর্মী। যদি তিনি প্রণিধান করেন, ‘অনাগতে আমি চক্রবর্তী রাজা হবো’ তা তার পূর্ণ হবে, শীলবান ধার্মিকের প্রণিধান বিশুদ্ধতা-হেতু ধার্মিক ফল অনুদর্শন করে। সেই উদ্যানদেবতা, বনদেবতা, বৃক্ষদেবতা, ওষধি-তৃণ-বনস্পতি-আশ্রিত দেবতাগণ এই অন্তর্নিহিত অর্থ বিবেচনা করে এরূপ বলেছিল, “হে গৃহপতি, অনাগতে আমি চক্রবর্তী রাজা হবো; এরূপ প্রণিধান (সংকল্প) করুন।’ তাই আমি তাদেরকে বলেছি, ‘তাও তো অনিত্য, তাও তো অধ্রুব, তাও তো পরিত্যাগ করে চলে যেতে হয়।’”</p>
<p class="bodytext">৩. “তাহলে আর্যপুত্র, আমাদেরকে উপদেশ প্রদান করুন।” “তাহলে আপনারা এরূপ শিক্ষা করবেন-বুদ্ধের প্রতি অবিচলিত শ্রদ্ধাসম্পন্ন হবো। সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর দম্য পুরুষ সারথি, দেব-মানবের শাস্তা (শিক্ষক), বুদ্ধ ও ভগবান। আমরা ধর্মের প্রতি অবিচলিত শ্রদ্ধাসম্পন্ন হবো। ভগবান কর্তৃক ধর্ম সুব্যাখ্যাত, স্বয়ং দর্শনীয়, অকালিক, এস দেখ বলার যোগ্য, নির্বাণে উপনয়নকারী, বিজ্ঞগণ কর্তৃক প্রতক্ষীতব্য (জ্ঞানীদের উপলব্ধিগম্য)। আমরা সংঘের প্রতি অবিচলিত শ্রদ্ধা (প্রসাদ)-সম্পন্ন হবো। ভগবানের শ্রাবকসংঘ সুপ্রতিপন্ন, ঋজুপ্রতিপন্ন, ন্যায়প্রতিপন্ন, সমীচীন প্রতিপন্ন, চারি যুগল বা পুদ্&zwnj;গল ভেদে অষ্টবিধ ভগবানের এই শ্রাবকসংঘ আহুনেয় (অভ্যর্থনার্হ), পাহুনেয় (পূজার্হ বা সম্মানার্হ), দাক্ষিণেয় (দক্ষিণার্হ), অঞ্জলিকরণীয় ও জগতের অনুত্তর পুণ্যক্ষেত্র। আপনারা নিশ্চয় এরূপ শিক্ষা করবেন-গৃহে (কুলে) যা কিছু দানীয় সামগ্রী আছে তা শীলবান কল্যাণধর্মীদের সাথে ভাগ করেই (প্রথমে দান দিয়ে) পরিভোগ করব<span class="ftnRef">[249]</span>।</p>
<p class="bodytext">অতঃপর চিত্ত গৃহপতি মিত্র-অমাত্য-জ্ঞাতি-সলোহিতগণকে বুদ্ধের প্রতি, ধর্মের প্রতি, সংঘের প্রতি শ্রদ্ধান্বিত করে এবং ত্যাগে (দানে) প্রতিষ্ঠিত করে কালগত হলেন।</p>
<p class="centered">দশম সূত্র সমাপ্ত।</p>
<p class="centered">চিত্ত-সংযুক্ত সমাপ্ত।</p>
<p class="bodytext">স্মারক গাথা :</p>
<p class="gatha">সংযোজন, দুই ইসিদত্ত, মহক আর কামভূ দুই হয়;</p>
<p class="gatha">গোদত্ত, নিগণ্ঠ, দিগম্বর আর রোগীদর্শন মিলে বর্গ পরিচয়।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৮. গ্রামপতি-সংযুক্ত</h1>
<div class="chaptxt">
<h2 class="title">১. চণ্ড সূত্র</h2>
<p class="bodytext">৩৫৩. ১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন। তখন চণ্ড গ্রামপতি<span class="ftnRef">[250]</span> যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট চণ্ড গ্রামপতি ভগবানকে বললেন, “ভন্তে, কী হেতু কী প্রত্যয় যে এখানে কেহ কেহ চণ্ড (ক্রোধী) বলে অভিহিত হয়? “ভন্তে, কী হেতু কী প্রত্যয় যে এখানে কেহ কেহ দয়ালু (সদয়) বলে অভিহিত হয়?”</p>
<p class="bodytext">২. “হে গ্রামপতি, এখানে কারো কারো রাগ (আসক্তি) অপ্রহীন (অপরিত্যক্ত) হয়। রাগের অপ্রহীনত্ব হেতু পরে কুপিত হয়, পরে কোপনরতের ক্রোধ দেখা যায়। সে চণ্ড (ক্রোধী) বলে অভিহিত হয়। দ্বেষ অপ্রহীন হয়। দ্বেষের অপ্রহীনত্ব হেতু পরে কুপিত হয়, পরে কোপনরতের ক্রোধ দেখা যায়। সে চণ্ড (ক্রোধী) বলে অভিহিত হয়। মোহ অপ্রহীন হয়। মোহের অপ্রহীনত্ব হেতু পরে কুপিত হয়, পরে কোপনরতের ক্রোধ দেখা যায়। সে চণ্ড (ক্রোধী) বলে অভিহিত হয়। হে গ্রামপতি, এখানে কেহ কেহ চণ্ড (ক্রোধী) বলে অভিহিত হবার ইহাই হেতু, ইহাই প্রত্যয়।”</p>
<p class="bodytext">৩. “হে গ্রামপতি, এখানে কারো কারো রাগ (আসক্তি) প্রহীন (পরিত্যক্ত) হয়। রাগের প্রহীনত্ব হেতু পরে কুপিত হন না, পরে কুপিত না হলে ক্রোধ দেখা যায় না। তদ্ধেতু তিনি দয়ালু (সদয়) বলে অভিহিত হন। দ্বেষ পরিত্যক্ত হয়। দ্বেষের প্রহীনত্ব হেতু পরে কুপিত হন না, পরে কুপিত না হলে ক্রোধ দেখা যায় না। তদ্ধেতু তিনি দয়ালু (সদয়) বলে অভিহিত হন। মোহ পরিত্যক্ত হয়। মোহের প্রহীনত্ব হেতু পরে কুপিত হন না, পরে কুপিত না হলে ক্রোধ দেখা যায় না। তদ্ধেতু তিনি দয়ালু (সদয়) বলে অভিহিত হন। হে গ্রামপতি, এখানে কেহ কেহ দয়ালু বলে অভিহিত হবার ইহাই হেতু, ইহাই প্রত্যয়।”</p>
<p class="bodytext">৪. এরূপ উক্ত হলে চণ্ড গ্রামপতি ভগবানকে বললেন, “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে, ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">প্রথম সূত্র সমাপ্ত।</p>
<h2 class="title">২. তালপুট সূত্র</h2>
<p class="bodytext">৩৫৪. ১. এক সময় ভগবান রাজগৃহে অবস্থান করতেছিলেন বেণুবনে, কলন্দকনিবাপে। তখন তালপুট নটপতি<span class="ftnRef">[251]</span> যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশ উপবিষ্ট তালপুট নটপতি ভগবানকে বললেন, “ভন্তে, আমি প্রাচীন নটাচার্য-প্রাচার্যদের মুখে বলতে শুনেছি, ‘যে নট (অভিনেতা) রঙ্গমঞ্চে জনসমাবেশে সত্যমিথ্যা নাট্যাভিনয় দ্বারা জনগণকে হাসায় ও নৃত্যগীতে অপরকে রমিত করে, সে দেহত্যাগে মৃত্যুর পর পহাস নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">“নিরর্থক, নটপতি, রেখে দাও, তা আমাকে জিজ্ঞেস করো না।” দ্বিতীয়বারও তালপুট নটপতি ভগবানকে বললেন, “ভন্তে, আমি প্রাচীন নটাচার্য-প্রাচার্যদের মুখে বলতে শুনেছি, ‘যে নট (অভিনেতা) রঙ্গমঞ্চে জনসমাবেশে সত্যমিথ্যা নাট্যাভিনয় দ্বারা জনগণকে হাসায় ও নৃত্যগীতে অপরকে রমিত করে, সে দেহত্যাগে মৃত্যুর পর পহাস নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">“নিরর্থক, নটপতি, রেখে দাও, তা আমাকে জিজ্ঞেস করো না। “তৃতীয়বারও তালপুট নটপতি ভগবানকে বললেন, “ভন্তে, আমি প্রাচীন নটাচার্য-প্রাচার্যদের মুখে বলতে শুনেছি, ‘যে নট (অভিনেতা) রঙ্গমঞ্চে জনসমাবেশে সত্যমিথ্যা নাট্যাভিনয় দ্বারা জনগণকে হাসায় ও নৃত্যগীতে অপরকে রমিত করে, সে দেহত্যাগে মৃত্যুর পর পহাস নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">নটপতি, সত্যিই তোমাকে বুঝাতে পারলাম না যে, তা নিরর্থক। তা রেখে দাও, আমাকে জিজ্ঞেস করো না। বেশ, তবুও তোমাকে বর্ণনা করব।</p>
<p class="bodytext">২. “হে নটপতি, পূর্বকালে রাগবন্ধনে আবদ্ধ অবীতরাগ সত্ত্বগণকে একজন নট (অভিনেতা) রঙ্গমঞ্চে, সমাবেশ মধ্যে অত্যধিক পরিমাণে রজনীয় ধর্ম পরিবেশন করে। হে নটপতি, পূর্বকালে দ্বেষবন্ধনে আবদ্ধ অবীতদ্বেষ সত্ত্বগণকে একজন নট রঙ্গমঞ্চে, জনসমাবেশে অত্যধিক পরিমাণে রজনীয় ধর্ম পরিবেশন করে<span class="ftnRef">[252]</span>। হে নটপতি, পূর্বকালে মোহবন্ধনে আবদ্ধ অবীতমোহ সত্ত্বগণকে একজন নট রঙ্গমঞ্চে, জনসমাবেশে অত্যধিক পরিমাণে রজনীয় ধর্ম পরিবেশন করে। এভাবে সে নিজে মত্ত ও প্রমত্ত হয়ে অপরকে মত্ত ও প্রমত্ত করে দেহত্যাগে মৃত্যুর পর পহাস নামক নরকে উৎপন্ন হয়। যদি তার এই ধারণা হয় যে, যে নট (অভিনেতা) রঙ্গমঞ্চে জনসমাবেশে সত্যমিথ্যা নাট্যাভিনয় দ্বারা জনগণকে হাসায় ও নৃত্যগীতে অপরকে রমিত করে, সে দেহত্যাগে মৃত্যুর পর পহাস নামক দেবতাদের সাহচর্যে উৎপন্ন হয়; তবে তা তার মিথ্যাদৃষ্টি (ভ্রান্ত ধারণা)। নটপতি, মিথ্যাদৃষ্টিসম্পন্ন পুরুষ-পুদ্&zwnj;গলের পক্ষে নরক ও তির্যক যোনি (পশুপক্ষিকুল) এই দ্বিবিধ গতির যেকোনো একটি গতিই (লভ্য) বলছি।”</p>
<p class="bodytext">৩. এরূপ উক্ত হলে তালপুট নটপতি রোদন করতে লাগল, অশ্রু-মোচন করতে লাগল। “হে নটপতি, সত্যিই আমি তোমাকে নিরস্ত করতে পারলাম না যে, তা নিরর্থক, স্থগিত রাখ, তা আমাকে জিজ্ঞেস করো না।”</p>
<p class="bodytext">“ভগবান আমাকে ইহা বলেছেন সেজন্য আমি রোদন করছি না। অথচ ভন্তে, দীর্ঘদিন যাবৎ প্রাচীন নটাচার্য-প্রাচার্যগণ আমাকে এ বলে প্রতারিত, বঞ্চিত ও প্রলোভিত (প্রলুব্ধ) করেছে-যে নট রঙ্গমঞ্চে, জনসমাবেশে সত্যমিথ্যা নাট্যাভিনয় দ্বারা জনগণকে হাসায় ও নৃত্যগীতে অপরকে রমিত করে, সে দেহত্যাগে মৃত্যুর পর প্রহাস নামক দেবতাদের সাহচর্যে উৎপন্ন হয়।”</p>
<p class="bodytext">৪. “অতি সুন্দর, ভন্তে! অতি মনোহর, ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত-পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্যবস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি। ভন্তে, আমি ভগবানের নিকট প্রব্রজ্যা ও উপসম্পদা লাভের প্রত্যাশী।”</p>
<p class="bodytext">৫. তালপুট নটপতি ভগবানের নিকট প্রব্রজ্যা ও উপসম্পদা লাভ করলেন। অচির (নব) উপসম্পন্ন আয়ুষ্মান তালপুট একাকী, বিষয়-বাসনামুক্ত, অপ্রমত্ত, বীর্যবান ও ধ্যাননিবিষ্ট হয়ে (নির্বাণ-প্রবণ চিত্তে) অবস্থান করে যেজন্য কুলপুত্রগণ শ্রদ্ধায় আগার হতে অনাগারিক প্রব্রজ্যা গ্রহণ করেন, অচিরেই সেই অনুত্তর ব্রহ্মচর্যের অবসান অর্হত্ত্ব ইহজীবনে স্বয়ং অভিজ্ঞা দ্বারা প্রত্যক্ষ ও উপলব্ধি করে বাস করতে লাগলেন। ‘চিরতরে জন্মবীজ ক্ষীণ হলো, ব্রহ্মচর্যব্রত উদ্&zwnj;যাপিত হলো, করণীয় কৃত হলো এবং এ জীবনে আসবক্ষয়ের জন্য আর অন্য কর্তব্য নাই’ তিনি ইহা উত্তমরূপে জানলেন। আয়ুষ্মান তালপুট অর্হৎদের অন্যতর হলেন।</p>
<p class="centered">দ্বিতীয় সূত্র সমাপ্ত।</p>
<h2 class="title">৩. যোদ্ধা সূত্র</h2>
<p class="bodytext">৩৫৫. ১. তখন যোদ্ধা দলপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট যোদ্ধা দলপতি ভগবানকে বললেন, “ভন্তে, আমি প্রাচীন যোদ্ধাচার্য-প্রাচার্যগণের মুখে বলতে শুনেছি-যে যোদ্ধা সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়। এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, রেখে দাও, তা আমাকে জিজ্ঞেস করো না।”</p>
<p class="bodytext">২. দ্বিতীয়বারও যোদ্ধা দলপতি ভগবানকে বললেন, “ভন্তে, আমি প্রাচীন যোদ্ধাচার্য-প্রাচার্যগণের মুখে বলতে শুনেছি, ‘যে যোদ্ধা সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, রেখে দাও, তা আমাকে জিজ্ঞেস করো না।”</p>
<p class="bodytext">৩. তৃতীয়বারও যোদ্ধা দলপতি ভগবানকে বললেন, “ভন্তে, আমি প্রাচীন যোদ্ধাচার্য-প্রাচার্যগণের মুখে বলতে শুনেছি-যে যোদ্ধা সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">“দলপতি, সত্যিই আমি তোমাকে বুঝাতে পারলাম না যে, তা নিরর্থক। তা রেখে দাও, আমাকে জিজ্ঞেস করো না। বেশ, তথাপি তোমাকে বর্ণনা করব।”</p>
<p class="bodytext">৪. “হে দলপতি, যে সংগ্রামে উৎসাহিত হয়, প্রচেষ্টা করে, তার চিত্তে পূর্ব হতে এই দুষ্কর (গর্হিত) দুরাকাঙ্ক্ষা গৃহীত হয়, এই সত্ত্বগণ নিহত হোক, বন্দী হোক, নির্মূল (উচ্ছেদ) হোক, বিনাশ হোক, জীবিত না থাকুক। সেই উৎসাহ ও প্রচেষ্টায় অপরকে উৎপীড়িত করে, নিহত করে; সে দেহত্যাগে মৃত্যুর পর ‘পরজিত’ নামক নরকে উৎপন্ন হয়। যদি তার এই ধারণা হয় যে ‘যে যোদ্ধা সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ তবে তা তার মিথ্যাদৃষ্টি। দলপতি, মিথ্যাদৃষ্টিসম্পন্ন পুরুষ-পুদ্&zwnj;গলের পক্ষে নরক ও তির্যক (পশু) যোনি এই দ্বিবিধ গতির অন্যতর গতিই (লভ্য) বলছি।”</p>
<p class="bodytext">৫. এরূপ উক্ত হলে যোদ্ধা দলপতি রোদন আরম্ভ করল, অশ্রু মোচন করতে লাগল। “হে দলপতি, সত্যিই আমি তোমাকে নিরস্ত করতে পারলাম না যে, তা নিরর্থক, স্থগিত রাখ, তা আমাকে জিজ্ঞেস করো না।”</p>
<p class="bodytext">“ভগবান আমাকে ইহা বলেছেন, সেজন্য আমি রোদন করছি না। অথচ ভন্তে, দীর্ঘদিন যাবৎ প্রাচীন যোদ্ধাচার্য-প্রাচার্যগণ আমাকে এরূপ বলে প্রতারিত, বঞ্চিত ও প্রলুব্ধ করেছে, ‘যে যোদ্ধা সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।”</p>
<p class="bodytext">৬. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">তৃতীয় সূত্র সমাপ্ত।</p>
<h2 class="title">৪. হস্ত্যারোহী সূত্র</h2>
<p class="bodytext">৩৫৬. ১. তখন হস্ত্যারোহী দলপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট হস্ত্যারোহী দলপতি ভগবানকে বললেন : </p>
<p class="bodytext">২. “ভন্তে, আমি প্রাচীন হস্ত্যারোহী আচার্য-প্রাচার্যদের মুখে বলতে শুনেছি, ‘যে হস্ত্যারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, তা স্থগিত রাখ, তা আমাকে জিজ্ঞেস করো না।”</p>
<p class="bodytext">৩. দ্বিতীয়বারও হস্ত্যারোহী দলপতি ভগবানকে বললেন, “ভন্তে, আমি প্রাচীন হস্ত্যারোহী আচার্য-প্রাচার্যগণের মুখে বলতে শুনেছি-যে হস্ত্যারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়। এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, রেখে দাও, তা আমাকে জিজ্ঞেস করো না।”</p>
<p class="bodytext">৪. তৃতীয়বারও হস্ত্যারোহী দলপতি ভগবানকে বললেন, “ভন্তে, আমি প্রাচীন হস্ত্যারোহী আচার্য-প্রাচার্যগণের মুখে বলতে শুনেছি-যে হস্ত্যারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়। এ বিষয়ে ভগবানের অভিমত কী?”</p>
<p class="bodytext">“দলপতি, সত্যিই আমি তোমাকে বুঝাতে পারলাম না যে তা নিরর্থক। তা রেখে দাও, আমাকে জিজ্ঞেস করো না। বেশ, তথাপি তোমাকে বর্ণনা করব।”</p>
<p class="bodytext">৫. “দলপতি, যে হস্ত্যারোহী সংগ্রামে উৎসাহিত হয়, প্রচেষ্টা করে, তার চিত্তে পূর্ব হতে এই দুষ্কর (গর্হিত) দুরাকাঙ্ক্ষা গৃহীত হয়, এই সত্ত্বগণ নিহত হোক, বন্দী হোক, নির্মূল (উচ্ছেদ) হোক, বিনাশ হোক, জীবিত না থাকুক। সেই উৎসাহ ও প্রচেষ্টায় অপরকে উৎপীড়িত করে, নিহত করে; সে দেহত্যাগে মৃত্যুর পর ‘পরজিত’ নামক নরকে উৎপন্ন হয়। যদি তার এই ধারণা হয় যে ‘যে হস্ত্যারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ তবে তা তার মিথ্যাদৃষ্টি। হে দলপতি, মিথ্যাদৃষ্টিসম্পন্ন পুরুষ-পুদ্&zwnj;গলের পক্ষে নরক ও তির্যককুল এই দ্বিবিধ গতির অন্যতর গতিই (লভ্য) বলছি।”</p>
<p class="bodytext">৬. এরূপ উক্ত হলে হস্ত্যারোহী দলপতি রোদন আরম্ভ করল, অশ্রু-মোচন করতে লাগল। “দলপতি, সত্যিই আমি তোমাকে নিরস্ত করতে পারলাম না যে, তা নিরর্থক, স্থগিত রাখ, তা আমাকে জিজ্ঞেস করো না।”</p>
<p class="bodytext">“ভগবান আমাকে ইহা বলেছেন, সেজন্য আমি রোদন করছি না। অথচ ভন্তে, দীর্ঘদিন যাবৎ প্রাচীন হস্ত্যারোহী আচার্য-প্রাচার্যগণ আমাকে এই বলে প্রতারিত, বঞ্চিত ও প্রলুব্ধ করেছে যে ‘যে হস্ত্যারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়’।”</p>
<p class="bodytext">৭. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে, ভগবান কর্তৃক বিবিধ পর্যায়ে এবং বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম ও ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">চতুর্থ সূত্র সমাপ্ত।</p>
<h2 class="title">৫. অশ্বারোহী সূত্র</h2>
<p class="bodytext">৩৫৭. ১. তখন অশ্বারোহী দলপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট অশ্বারোহী দলপতি ভগবানকে বললেন : </p>
<p class="bodytext">২. “ভন্তে, আমি প্রাচীন অশ্বারোহী আচার্য-প্রাচার্যদের মুখে বলতে শুনেছি, ‘যে অশ্বারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়’। এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, তা রেখে দাও, তা আমাকে জিজ্ঞেস করো না।”</p>
<p class="bodytext">৩. দ্বিতীয়বারও অশ্বারোহী দলপতি ভগবানকে বললেন, ভন্তে, আমি প্রাচীন অশ্বারোহী আচার্য-প্রাচার্যদের মুখে বলতে শুনেছি, ‘যে অশ্বারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়’। এ বিষয়ে ভগবানের অভিমত কী?”</p>
<p class="bodytext">“নিরর্থক দলপতি, তা রেখে দাও, তা আমাকে জিজ্ঞেস করো না।”</p>
<p class="bodytext">৪. তৃতীয়বারও অশ্বারোহী দলপতি ভগবানকে বললেন, ভন্তে, আমি প্রাচীন অশ্বারোহী আচার্য-প্রাচার্যদের মুখে বলতে শুনেছি, ‘যে অশ্বারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়’। এ বিষয়ে ভগবানের অভিমত কী?”</p>
<p class="bodytext">৫. দলপতি, সত্যিই আমি তোমাকে বুঝাতে পারলাম না যে, তা নিরর্থক, তা রেখে দাও, তা আমাকে জিজ্ঞেস করো না। বেশ, তথাপি তোমাকে বর্ণনা করব :</p>
<p class="bodytext">৬. “দলপতি, যে অশ্বারোহী সংগ্রামে উৎসাহিত হয়, প্রচেষ্টা করে, তার চিত্তে পূর্ব হতে এই দুষ্কর (গর্হিত) দুরাকাঙ্ক্ষা গৃহীত হয়, ‘এই সত্ত্বগণ নিহত হোক, বন্দী হোক, নির্মূল (উচ্ছেদ) হোক, বিনাশ হোক, জীবিত না থাকুক।’ সেই উৎসাহ ও প্রচেষ্টায় অপরকে উৎপীড়িত করে, নিহত করে; সে দেহত্যাগে মৃত্যুর পর ‘পরজিত’ নামক নরকে উৎপন্ন হয়। যদি তার এই ধারণা হয় যে, ‘যে অশ্বারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’ তবে তা তার মিথ্যাদৃষ্টি। হে দলপতি, মিথ্যাদৃষ্টিসম্পন্ন পুরুষ-পুদ্&zwnj;গলের পক্ষে নরক ও তির্যককুল এই দ্বিবিধ গতির অন্যতর গতিই (লভ্য) বলছি।”</p>
<p class="bodytext">৭. এরূপ উক্ত হলে অশ্বারোহী দলপতি ক্রন্দন করতে লাগল, অশ্রুমোচন করতে লাগল। “হে দলপতি সত্যিই আমি তোমাকে নিরস্ত করতে পারলাম না যে, তা নিরর্থক, স্থগিত রাখ, তা আমাকে জিজ্ঞেস করো না।’</p>
<p class="bodytext">ভগবান আমাকে ইহা বলেছেন, সেজন্য আমি রোদন করছি না। অথচ ভন্তে, দীর্ঘদিন যাবৎ প্রাচীন অশ্বারোহী আচার্য-প্রাচার্যগণ আমাকে এই বলে প্রতারিত, বঞ্চিত ও প্রলুব্ধ করেছে, ‘যে অশ্বারোহী সংগ্রামে উৎসাহিত হয়, প্রচেষ্টা করে; সেই উৎসাহ ও প্রচেষ্টায় অপরকে উৎপীড়িত করে, হত্যা করে; সে দেহত্যাগে মৃত্যুর পর ‘পরজিত’ নামক দেবতাদের সাহচর্যে উৎপন্ন হয়।’</p>
<p class="bodytext">৮. অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">পঞ্চম সূত্র সমাপ্ত।</p>
<h2 class="title">৬. অসিবন্ধক-পুত্র সূত্র</h2>
<p class="bodytext">৩৫৮.১. এক সময় ভগবান নালন্দায় অবস্থান করছিলেন পাবারিকাম্রবনে। তখন অসিবন্ধকপুত্র গ্রামপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট অসিবন্ধকপুত্র গ্রামপতি ভগবানকে বললেন, “ভন্তে, কমন্ডলুধারী<span class="ftnRef">[253]</span>, শৈবালমালা পরিধানকারী<span class="ftnRef">[254]</span>, জলে অবতরণকারী<span class="ftnRef">[255]</span>, অগ্নিপূজারী পশ্চিম ভূমির ব্রাহ্মণগণ কালগত মৃত ব্যক্তিকে উত্তোলন করে বাইরে নিয়ে গিয়ে প্রকাশ্যে ঘোষণা করে স্বর্গে পৌঁছিয়ে দেয়<span class="ftnRef">[256]</span>। ভন্তে, ভগবান অর্হৎ সম্যকসম্বুদ্ধ সেরূপ করতে সক্ষম কি যাতে সমস্ত লোক দেহত্যাগে মৃত্যুর পর সুগতি-স্বর্গলোকে উৎপন্ন হয়?” “তাহলে হে গ্রামপতি, এ বিষয়ে আমি তোমাকে প্রতিপ্রশ্ন করব, তুমি সামর্থ অনুসারে উত্তর দিও।”</p>
<p class="bodytext">২. “হে গ্রামপতি, তা কী মনে কর? এখানে কোনো পুরুষ প্রাণিহত্যাকারী, অদত্তগ্রহণকারী, কামে ব্যভিচারী, মিথ্যাবাদী, পিশুনভাষী, পৌরুষভাষী (কর্কশভাষী), সম্প্রলাপী, অভিধ্যালু (লোভপরায়ণ) ব্যাপন্নচিত্ত (ক্রোধী) ও মিথ্যাদৃষ্টিক হয়। তখন মহাজনগণ একত্রিতভাবে সমাগত হয়ে অঞ্জলিবদ্ধাবস্থায় (সেই পুরুষের) চারিদিকে ঘুরে ঘুরে তার স্তুতি করতে করতে এই প্রার্থনা করে, ‘এই পুরুষ দেহত্যাগে মৃত্যুর পর সুগতি-স্বর্গলোকে উৎপন্ন হোক।’ গ্রামপতি, তা কী মনে কর, সেই পুরুষ মহাজনগণের অঞ্জলিবদ্ধাবস্থায় চারিদিকে ঘুরে ঘুরে তার স্তুতি করতে করতে প্রার্থনা হেতু সুগতি-স্বর্গলোকে উৎপন্ন হবে কি?” “নিশ্চয়ই নয়, ভন্তে।”</p>
<p class="bodytext">৩. “গ্রামপতি, মনে কর, কোনো পুরুষ একটি বৃহৎ প্রস্তরখণ্ড গভীর হ্রদের জলে নিক্ষেপ করে। মহাজনগণ একত্রিতভাবে সমাগত হয়ে অঞ্জলিবদ্ধাবস্থায় চারিদিকে ঘুরে ঘুরে নিক্ষিপ্ত প্রস্তরখণ্ডের স্তুতি করতে করতে এই প্রার্থনা করে ‘ওহে প্রস্তরখণ্ড, উত্থিত হও; ওহে প্রস্তরখণ্ড, ভেসে উঠো; ওহে প্রস্তরখণ্ড, লাফিয়ে স্থল প্রাপ্ত হও।’ গ্রামপতি, তা কী মনে কর, সেই প্রস্তরখণ্ড কি মহাজনগণের অঞ্জলিবদ্ধাবস্থায় চারিদিকে ঘুরে ঘুরে স্তুতিসহ প্রার্থনা হেতু উত্থিত হবে বা ভেসে উঠবে বা লাফিয়ে স্থল প্রাপ্ত হবে?” “নিশ্চয়ই নয়, ভন্তে।” “তদ্রূপভাবে হে গ্রামপতি, যেকোনো পুরুষ প্রাণিহত্যাকারী, অদত্তগ্রহণকারী, কামে ব্যভিচারী, মিথ্যাবাদী, পিশুনভাষী, পৌরুষভাষী, সম্প্রলাপী, অভিধ্যালু, ব্যাপন্নচিত্ত ও মিথ্যাদৃষ্টিক হয়। তথাপি মহাজনগণ একত্রিতভাবে সমাগত হয়ে অঞ্জলিবদ্ধাবস্থায় (সেই পুরুষের) চারিদিকে ঘুরে ঘুরে তার স্তুতি করতে করতে এই প্রার্থনা করে, ‘এই পুরুষ দেহত্যাগে মৃত্যুর পর সুগতি-স্বর্গলোকে উৎপন্ন হোক’। কিন্তু সেই পুরুষ দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়।”</p>
<p class="bodytext">৪. “হে গ্রামপতি, তুমি ইহা কী মনে কর; এখানে কোনো পুরুষ প্রাণিহত্যা হতে বিরত হয়, অদত্তগ্রহণ হতে বিরত হয়, কামে ব্যভিচার হতে বিরত হয়, মিথ্যাভাষণ হতে বিরত হয়, পিশুনবাক্য হতে বিরত হয়, পৌরুষবাক্য হতে বিরত হয়, সম্প্রলাপ হতে বিরত হয়, অনভিধ্যালু (অলোভী) হয়, অব্যাপন্নচিত্ত (অক্রোধী) হয় ও সম্যক দৃষ্টিসম্পন্ন হয়। তখন মহাজনগণ একত্রিতভাবে সমাগত হয়ে অঞ্জলিবদ্ধাবস্থায় (সেই পুরুষের) চারিদিকে ঘুরে ঘুরে তার স্তুতি করতে করতে এই প্রার্থনা করে, ‘এই পুরুষ দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হোক।’ হে গ্রামপতি, তুমি ইহা কী মনে কর, সেই পুরুষ মহাজনগণের অঞ্জলিবদ্ধাবস্থায় চারিদিকে ঘুরে ঘুরে তার স্তুতি করতে করতে প্রার্থনা হেতু অপায়-দুর্গতি-বিনিপাত-নিরয়ে উৎপন্ন হবে কি?” “নিশ্চয়ই নয়, ভন্তে।”</p>
<p class="bodytext">৫. “হে গ্রামপতি, মনে কর কোনো পুরুষ ঘৃতকুম্ভ বা তৈলকুম্ভ ভেঙ্গে গভীর হ্রদের জলে ডুবিয়ে দেয়। তথায় যে কাঁকড় বা নুড়িপাথর আছে তা নিম্নগামী হয় আর যে ঘৃত বা তৈল আছে তা ঊর্ধ্বগামী হয়। মহাজনগণ একত্রিতভাবে সমাগত হয়ে অঞ্জলিবদ্ধাবস্থায় চারিদিকে ঘুরে ঘুরে জলাদির স্তুতি করতে করতে এই প্রার্থনা করে, ‘ওহে ঘৃত তৈল, নিমজ্জিত (নিপতিত) হও; ওহে ঘৃত তৈল, ডুবে যাও; ওহে ঘৃত তৈল, অধঃগমন কর। “হে গ্রামপতি, তা কী মনে কর, সেই ঘৃত তৈল কি মহাজনগণের অঞ্জলিবদ্ধাবস্থায় চারিদিকে ঘুরে ঘুরে স্তুতি ও প্রার্থনা হেতু নিমজ্জিত হবে বা ডুবে যাবে বা অধঃগমন করবে?” “নিশ্চয়ই নয়, ভন্তে।”</p>
<p class="bodytext">৬. “তদ্রূপভাবে হে গ্রামপতি, যে পুরুষ প্রাণিহত্যা হতে বিরত হয়, অদত্তগ্রহণ হতে বিরত হয়, কামে ব্যভিচার হতে বিরত হয়, মিথ্যাভাষণ হতে বিরত হয়, পিশুনবাক্য হতে বিরত হয়, পৌরুষবাক্য হতে বিরত হয়, সম্প্রলাপ হতে বিরত হয়, অনভিধ্যালু হয়, অব্যাপন্নচিত্ত হয়, সম্যক দৃষ্টিসম্পন্ন হয়। যদিও মহাজনগণ একত্রিতভাবে সমাগত হয়ে অঞ্জলিবদ্ধ অবস্থায় (সেই পুরুষের) চারিদিকে ঘুরে ঘুরে স্তুতি করতে করতে প্রার্থনা করে, ‘এই পুরুষ দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হোক।’ তবুও সেই পুরুষ দেহত্যাগে মৃত্যুর পর সুগতি-স্বর্গলোকে উৎপন্ন হয়।” এরূপ উক্ত হলে অসিবন্ধক-পুত্র গ্রামপতি ভগবানকে বললেন : </p>
<p class="bodytext">৭. অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">ষষ্ঠ সূত্র সমাপ্ত।</p>
<h2 class="title">৭. ক্ষেত্রোপমা সূত্র</h2>
<p class="bodytext">৩৫৯. ১. এক সময় ভগবান নালন্দায় অবস্থান করছিলেন পাবারিক আম্রবনে। তখন অসিকবন্ধকপুত্র গ্রামপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট অসিবন্ধকপুত্র গ্রামপতি ভগবানকে বললেন, “ভন্তে, ভগবান কি সমস্ত জীবন্ত প্রাণীর প্রতি হিতানুকম্পী হয়ে অবস্থান করেন?” “হ্যাঁ গ্রামপতি, তথাগত সমস্ত জীবন্ত প্রাণীর প্রতি হিতানুকম্পী হয়ে অবস্থান করেন।” “তাহলে ভন্তে, ভগবান কেন কিছু কিছু সত্ত্বকে সম্পূর্ণরূপে (পুঙ্খানুপুঙ্খরূপে) ধর্মদেশনা করেন আর কেনই বা কিছু কিছু সত্ত্বকে সম্পূর্ণরূপে (পুঙ্খানুপুঙ্খরূপে) ধর্মদেশনা করেন না?”</p>
<p class="bodytext">২. “তাহলে হে গ্রামপতি, আমি তোমাকে প্রতিপ্রশ্ন করব। তোমার সামর্থ অনুসারে উত্তর দিও। হে গ্রামপতি, মনে কর, এখানে এক কৃষক গৃহপতির তিনটি ক্ষেত্র (জমি) আছে। একটি ক্ষেত্র উত্তম (অগ্র), একটি মধ্যম এবং একটি হীন, জঙ্গল, লবণাক্ত ও অনুর্বর। হে গ্রামপতি, তুমি ইহা কী মনে কর, সেই কৃষক গৃহপতি বীজবপনে ইচ্ছুক হয়ে কোথায় প্রথমে বীজ বপন করবে, কি উত্তম ক্ষেত্রে, নাকি মধ্যম ক্ষেত্রে অথবা হীন, জঙ্গল, লবণাক্ত ও অনুর্বর ক্ষেত্রে?” “ভন্তে, সেই কৃষক গৃহপতি বীজ বপনে ইচ্ছুক হয়ে যে ক্ষেত্র উত্তম তথায় (প্রথমে) বীজ বপন করবে। তথায় বীজ বপন করে যে ক্ষেত্র মধ্যম সেখানে বপন করবে; সেখানে বপন করে যে ক্ষেত্র হীন, জঙ্গল, লবণাক্ত ও অনুর্বর সেখানে বপন করবে না, এমন নয়; সেখানেও বপন করবে। তার কারণ কী? অন্ততপক্ষে গবাদিপশুর খাদ্য হলেও হবে।”</p>
<p class="bodytext">৩. “হে গ্রামপতি, যেমন সেই উত্তম ক্ষেত্র; তেমন আমার ভিক্ষু-ভিক্ষুণীগণ। তাদেরকে আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত, ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু হে গ্রামপতি, এরা তাদের প্রতিষ্ঠা, নিরাপত্তা ও পরিত্রাণস্বরূপ আমাকে আশ্রয় করে অবস্থান করে। হে গ্রামপতি, যেমন সেই মধ্যম ক্ষেত্র, তেমন আমার উপাসক-উপাসিকাগণ। তাদেরকে আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত, ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু হে গ্রামপতি, তারা তাদের প্রতিষ্ঠা, নিরাপত্তা ও পরিত্রাণস্বরূপ আমাকে আশ্রয় করে অবস্থান করে। হে গ্রামপতি, যেমন সেই হীন, জঙ্গল, লবণাক্ত ও অনুর্বর ক্ষেত্র, তেমন অন্যতীর্থিয় শ্রমণ-ব্রাহ্মণ পরিব্রাজকগণ; তাদের আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত ও ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু তারা ধর্মের একপদ হলেও বুঝতে সক্ষম হবে (উপলব্ধি করবে) যা তাদের দীর্ঘকাল হিত-সুখের কারণ হবে।”</p>
<p class="bodytext">৪. “হে গ্রামপতি, মনে কর, কোনো পুরুষের তিনটি জল রাখার বড় মৃন্ময় পাত্র আছে। তন্মধ্যে একটি জলপাত্র ছিদ্রহীন, চিড়হীন, ফাটলহীন; একটি জলপাত্র ছিদ্রহীন, চিড়যুক্ত, ফাটলযুক্ত; একটি জলপাত্র ছিদ্রযুক্ত, চিড়যুক্ত, ফাটলযুক্ত। হে গ্রামপতি, তুমি তা কী মনে কর, সেই পুরুষ জল নিক্ষেপ করতে (রাখতে) ইচ্ছুক হয়ে কোথায় প্রথমে নিক্ষেপ করবে, ছিদ্রহীন, চিড়হীন, ফাটলহীন জলপাত্রে, নাকি ছিদ্রহীন, চিড়যুক্ত, ফাটলযুক্ত জলপাত্রে অথবা ছিদ্রযুক্ত, চিড়যুক্ত, ফাটলযুক্ত জলপাত্রে?” “ভন্তে, সেই পুরুষ জল রাখতে ইচ্ছুক হয়ে প্রথমে জল রাখবে ছিদ্রহীন, চিড়হীন, ফাটলহীন জলপাত্রে; তথায় জল রাখার পর জল রাখবে ছিদ্রহীন, চিড়যুক্ত ও ফাটলযুক্ত জলপাত্রে; সেখানেও জল রাখার পর ছিদ্রযুক্ত, চিড়যুক্ত ও ফাটলযুক্ত জলপাত্রে জল রাখবে না এমন নয়, সেখানেও জল রাখবে। তার কারণ কী? অন্ততপক্ষে পাত্রধৌত করার জল হলেও পাওয়া যাবে।”</p>
<p class="bodytext">৫. “হে গ্রামপতি, যেমন সেই ছিদ্রহীন, চিড়হীন ও ফাটলহীন জলপাত্র; তেমন আমার ভিক্ষু ভিক্ষুণীগণ। তাদেরকে আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত, ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু হে গ্রামপতি, তারা তাদের প্রতিষ্ঠা, নিরাপত্তা, পরিত্রাণ স্বরূপ আমাকে আশ্রয় করে অবস্থান করে। হে গ্রামপতি, যেমন সেই ছিদ্রহীন, চিড়যুক্ত ও ফাটলযুক্ত জলপাত্র; তেমনি আমার উপাসক-উপাসিকাগণ। তাদেরকে আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত, ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু তারা তাদের প্রতিষ্ঠা, নিরাপত্তা ও পরিত্রাণ-স্বরূপ আমাকে আশ্রয় করে অবস্থান করে। হে গ্রামপতি, যেমন সেই ছিদ্রযুক্ত, চিড়যুক্ত ও ফাটলযুক্ত জলপাত্র; তেমন অন্যতীর্থিয় শ্রমণ-ব্রাহ্মণ পরিব্রাজকগণ, তাদেরকে আমি ধর্মদেশনা করি যা আদিতে কল্যাণ, মধ্যে কল্যাণ, অন্তে কল্যাণ; যা অর্থযুক্ত, ব্যঞ্জনযুক্ত এবং যা কেবল পরিপূর্ণ পরিশুদ্ধ ব্রহ্মচর্য প্রকাশিত করে। তার কারণ কী? যেহেতু তারা ধর্মের একপদ হলেও উপলব্ধি করবে যা তাদের দীর্ঘকাল হিত-সুখের কারণ হবে।” এরূপ উক্ত হলে অসিবন্ধকপুত্র গ্রামপতি ভগবানকে বললেন : </p>
<p class="bodytext">৬. অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">সপ্তম সূত্র সমাপ্ত।</p>
<h2 class="title">৮. শঙ্খ সূত্র</h2>
<p class="bodytext">৩৬০. ১. এক সময় ভগবান নালন্দায় অবস্থান করতেছিলেন, পাবারিকাম্রবনে। তখন নিগণ্ঠ শ্রাবক অসিবন্ধকপুত্র গ্রামপতি যেখানে ভগবান ছিলেন সেখানে উপস্থিত হলেন। উপস্থিত হয়ে একপাশে উপবেশন করলেন। একপাশে উপবিষ্ট অসিবন্ধকপুত্র গ্রামপতিকে ভগবান বললেন, “হে গ্রামপতি, নিগণ্ঠ নাতপুত্র শ্রাবকদের কিরূপে ধর্মদেশনা করে?”</p>
<p class="bodytext">২. “ভন্তে, নিগণ্ঠ নাতপুত্র এরূপে শ্রাবকদের ধর্মদেশনা করে, যে কেউ প্রাণিহত্যা করে, সে সকল অপায়ে, নিরয়ে উৎপন্ন হয়; যে কেউ অদত্তগ্রহণকারী হয়, সে সকল অপায়ে নিরয়ে উৎপন্ন হয়; যে কেহ কামে ব্যভিচারী হয়, সে সকল অপায়ে নিরয়ে উৎপন্ন হয়; যে কেহ মিথ্যাভাষী হয়, সে সকল অপায়ে নিরয়ে উৎপন্ন হয়; যা বহুলভাবে সম্পাদন করে, তদ্বারা নীত হয়। ভন্তে, এরূপেই নিগণ্ঠ নাতপুত্র শ্রাবকদের ধর্মদেশনা করেন।”</p>
<p class="bodytext">৩. “হে গ্রামপতি, ‘যা বহুলভাবে সম্পাদন করে, তদ্বারা নীত হয়;’ এরূপ হলে নিগণ্ঠ নাতপুত্রের বাক্যানুসারে কেহই অপায়ে নিরয়ে উৎপন্ন হবে না। হে গ্রামপতি, তা কী মনে কর, যে পুরুষ রাতে বা দিনে বা সময়ে সময়ে প্রাণিহত্যাকারী হয়; সে বেশির ভাগ সময় কোনটি করে, কি প্রাণিহত্যা করে অথবা প্রাণিহত্যা করে না?” “ভন্তে, যে পুরুষ রাতে বা দিনে বা সময়ে সময়ে প্রাণিহত্যাকারী হয়; সে অল্প সময় প্রাণিহত্যা করে, অধিকাংশ সময় সে প্রাণিহত্যা করে না।” “হে গ্রামপতি, ‘যা বহুলভাবে সম্পাদন করে, তদ্বারা নীত হয়’ এরূপ হলে নিগণ্ঠ নাতপুত্রের বাক্যানুসারে কেহই অপায়ে নিরয়ে উৎপন্ন হবে না।”</p>
<p class="bodytext">৪. “হে গ্রামপতি, তুমি কী মনে কর, যে পুরুষ রাতে বা দিনে বা সময়ে সময়ে অদত্তগ্রহণকারী হয়; সে বেশির ভাগ সময় কোনটি করে, কি অদত্ত গ্রহণ করে অথবা অদত্ত গ্রহণ হতে বিরত হয়?” “ভন্তে, যে পুরুষ রাতে বা দিনে বা সময়ে সময়ে (কখনো কখনো) অদত্তগ্রহণকারী হয়; সে অল্প সময় অদত্তগ্রহণ করে (চুরি করে), অধিকাংশ সময় সে অদত্ত গ্রহণ করে না।” “হে গ্রামপতি, ‘যা বহুলভাবে সম্পাদন করে, তদ্বারা নীত হয়;’ এরূপ হলে নিগণ্ঠ নাতপুত্রের বাক্যানুসারে কেহই অপায়ে নিরয়ে উৎপন্ন হবে না।”</p>
<p class="bodytext">৫. “হে গ্রামপতি, তুমি কী মনে কর, যে পুরুষ রাতে বা দিনে বা সময়ে সময়ে (কখনো কখনো) কামে ব্যভিচারী হয়; সে বেশির ভাগ সময় কোনটি করে, কি কামে ব্যভিচারী হয় অথবা কামে ব্যভিচারী হয় না?” “ভন্তে, যে পুরুষ রাতে বা দিনে বা সময়ে সময়ে কামে ব্যভিচারী হয়; সে অল্প সময় কামে ব্যভিচারী হয়, অধিকাংশ সময় সে কামে ব্যভিচারী হয় না।” “হে গ্রামপতি, ‘যা বহুলভাবে সম্পাদন করে, তদ্বারা নীত হয়;’ এরূপ হলে নিগণ্ঠ নাতপুত্রের বাক্যানুসারে কেহই অপায়ে নিরয়ে উৎপন্ন হবে না।”</p>
<p class="bodytext">৬. “হে গ্রামপতি, তুমি কী মনে কর, যে পুরুষ রাতে বা দিনে বা সময়ে সময়ে মিথ্যা ভাষণ করে; সে বেশির ভাগ সময় কোনটি করে, কি মিথ্যাভাষণ করে অথবা মিথ্যাভাষণ করে না?” “ভন্তে, যে পুরুষ রাতে বা দিনে বা সময়ে সময়ে মিথ্যা ভাষণ করে; সে অল্প সময় মিথ্যাভাষণ করে, অধিকাংশ সময় সে মিথ্যাভাষণ করে না।” “হে গ্রামপতি, ‘যা বহুলভাবে সম্পাদন করে, তদ্বারা নীত হয়;’ এরূপ হলে নিগণ্ঠ নাতপুত্রের বাক্যানুসারে কেহই অপায়ে নিরয়ে উৎপন্ন হবে না।”</p>
<p class="bodytext">৭. “হে গ্রামপতি, এখানে কিছু কিছু শাস্তা এরূপ বাদী ও এরূপ দৃষ্টিসম্পন্ন : ‘যে কেহ প্রাণিহত্যা করে, সে সকল অপায়ে নিরয়ে উৎপন্ন হয়। যে কেহ অদত্তগ্রহণকারী হয়, সে সকল অপায়ে নিরয়ে উৎপন্ন হয়। যে কেহ কামে ব্যভিচারী হয়, সে সকল অপায়ে নিরয়ে উৎপন্ন হয়। যে কেহ মিথ্যাভাষণকারী হয়, সে সকল অপায়ে নিরয়ে উৎপন্ন হয়’। সেই শাস্তার প্রতি তৎশ্রাবক এই ভেবে অভিপ্রসন্ন (শ্রদ্ধান্বিত) হয়, আমার শাস্তা (শিক্ষক) এরূপ বাদী ও এরূপ দৃষ্টিসম্পন্ন : যে কেহ প্রাণিহত্যা করে, সে সকল অপায়ে নিরয়ে উৎপন্ন হয়। ‘আমার দ্বারাও প্রাণিহত্যা করা হয়েছে, আমিও অপায়ে নিরয়ে উৎপন্ন হবো’ এই দৃষ্টি (ধারণা) সে লাভ করে। হে গ্রামপতি, সেই বাক্য, সেই চিত্ত, সেই দৃষ্টি অপরিত্যাগ, অবিসর্জন হেতু সে তদনুরূপ নিরয়ে উৎপন্ন হয়।</p>
<p class="bodytext">আমার শাস্তা এরূপ বাদী ও এরূপ দৃষ্টিসম্পন্ন : ‘যে কেহ অদত্ত গ্রহণ করে (চুরি করে), সে সকল অপায়ে নিরয়ে উৎপন্ন হয়।’ ‘আমার দ্বারাও অদত্ত গ্রহণ করা হয়েছে, আমিও অপায়ে নিরয়ে উৎপন্ন হবো’ এই দৃষ্টি সে লাভ করে। হে গ্রামপতি, সেই বাক্য, সেই চিত্ত, সেই দৃষ্টি অপরিত্যাগ, অবিসর্জন হেতু সে তদনুরূপ নিরয়ে উৎপন্ন হয়।</p>
<p class="bodytext">‘আমার শাস্তা এরূপ বাদী ও এরূপ দৃষ্টিসম্পন্ন : যে কেহ কামে ব্যভিচারী হয়, সে সকল অপায়ে নিরয়ে উৎপন্ন হয়। ‘আমার দ্বারাও কামে ব্যভিচার করা হয়েছে। আমিও অপায়ে নিরয়ে উৎপন্ন হবো’। এই দৃষ্টি সে লাভ করে। হে গ্রামপতি, সেই বাক্য, সেই চিত্ত, সেই দৃষ্টি অপরিত্যাগ, অবিসর্জন হেতু সে তদনুরূপ নিরয়ে উৎপন্ন হয়।</p>
<p class="bodytext">আমার শাস্তা এরূপ বাদী ও এরূপ দৃষ্টিসম্পন্ন : যে কেহ মিথ্যা ভাষণ করে, সে সকল অপায়ে নিরয়ে উৎপন্ন হয়। ‘আমার দ্বারাও মিথ্যা ভাষণ করা হয়েছে, আমিও অপায়ে নিরয়ে উৎপন্ন হবো’ এই দৃষ্টি সে লাভ করে। হে গ্রামপতি, সেই বাক্য, সেই চিত্ত, সেই দৃষ্টি অপরিত্যাগ, অবিসর্জন হেতু সে তদনুরূপ নিরয়ে উৎপন্ন হয়।”</p>
<p class="bodytext">৮. “হে গ্রামপতি, এই জগতে তথাগত উৎপন্ন হন, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর দম্যপুরুষ সারথি, দেব-মানবের শাস্তা, বুদ্ধ ও ভগবান। তিনি বিবিধ পর্যায়ে প্রাণিহত্যার নিন্দা করেন, দোষারোপ করেন এবং প্রাণিহত্যা হতে বিরত থাকতে বলেন। অদত্তগ্রহণের (চুরি কর্মের) নিন্দা করেন, দোষারোপ করেন; অদত্তগ্রহণ হতে বিরত থাকতে বলেন। মিথ্যা কামাচারের (ব্যভিচার কর্মের) নিন্দা করেন, দোষারোপ করেন; মিথ্যাকামাচার হতে বিরত থাকতে বলেন। মিথ্যাভাষণের নিন্দা করেন, দোষারোপ করেন; মিথ্যাভাষণ হতে বিরত থাকতে বলেন।”</p>
<p class="bodytext">৯. “হে গ্রামপতি, সেই শাস্তার প্রতি (তাঁর) শ্রাবক অভিপ্রসন্ন (শ্রদ্ধান্বিত) হয়। তিনি বিবেচনা করেন, ভগবান বিবিধ পর্যায়ে প্রাণিহত্যা কর্মকে নিন্দা করেন, দোষারোপ করেন; প্রাণিহত্যা হতে বিরত থাকতে বলেন। আমার দ্বারা যতটুকু প্রাণিহত্যা করা হয়েছে তা সুন্দর হয়নি, উত্তম হয়নি। অধিকন্তু সে কারণে আমি অনুতপ্ত (অনুশোচনাগ্রস্ত) হয়েছি। এরূপ পাপকর্ম আমি আর করব না। এভাবে তিনি জ্ঞানপূর্বক প্রাণিহত্যা পরিত্যাগ করেন। ভবিষ্যতে প্রাণিহত্যা হতে বিরত হন। এভাবে এই পাপকর্ম পরিত্যক্ত হয়, সমতিক্রান্ত হয়।</p>
<p class="bodytext">ভগবান বিবিধপর্যায়ে অদত্তগ্রহণের নিন্দা করেন, দোষারোপ করেন এবং অদত্তগ্রহণ (চুরি) হতে বিরত থাকতে বলেন। আমার দ্বারা যতটুকু চুরি কর্ম করা হয়েছে, তা সুন্দর হয়নি, উত্তম হয়নি। অধিকন্তু সে কারণে আমি অনুতপ্ত হয়েছি। এরূপ পাপকর্ম আমি আর করব না। এভাবে তিনি জ্ঞানপূর্বক অদত্তগ্রহণ (চুরি) পরিত্যাগ করেন। ভবিষ্যতে অদত্তগ্রহণ হতে বিরত হন। এভাবে এই পাপকর্ম পরিত্যক্ত হয়, সমতিক্রান্ত হয়।</p>
<p class="bodytext">ভগবান বিবিধপর্যায়ে ব্যভিচারের নিন্দা করেন, দোষারোপ করেন এবং ব্যভিচার হতে বিরত থাকতে বলেন। আমার দ্বারা যতটুকু ব্যভিচার করা হয়েছে, তা সুন্দর হয়নি, উত্তম হয়নি। অধিকন্তু সে কারণে আমি অনুতপ্ত হয়েছি। এরূপ পাপকর্ম আমি আর করব না। এভাবে তিনি জ্ঞানপূর্বক ব্যভিচার পরিত্যাগ করেন। ভবিষ্যতে ব্যভিচার হতে বিরত হন। এভাবে এই পাপকর্ম পরিত্যাগ হয়, সমতিক্রান্ত হয়।</p>
<p class="bodytext">ভগবান বিবিধপর্যায়ে মিথ্যা ভাষণের নিন্দা করেন, দোষারোপ করেন এবং মিথ্যাভাষণ হতে বিরত থাকতে বলেন। আমার দ্বারা যতটুকু মিথ্যা ভাষণ করা হয়েছে তা সুন্দর হয়নি, উত্তম হয়নি। অধিকন্তু সে কারণে আমি অনুতপ্ত হয়েছি। এরূপ পাপকর্ম আমি আর করব না। এভাবে তিনি জ্ঞানপূর্বক মিথ্যাভাষণ পরিত্যাগ করেন। ভবিষ্যতে মিথ্যাভাষণ হতে বিরত হন। এভাবে এই পাপকর্ম পরিত্যক্ত হয়, সমতিক্রান্ত হয়।</p>
<p class="bodytext">১০. তিনি প্রাণিহত্যা পরিত্যাগ করে প্রাণিহত্যা হতে বিরত হন। অদত্তগ্রহণ পরিত্যাগ করে অদত্তগ্রহণ হতে বিরত হন। মিথ্যাকামাচার পরিত্যাগ করে মিথ্যাকামাচার (ব্যভিচার) হতে বিরত হন। মিথ্যাভাষণ পরিত্যাগ করে মিথ্যাভাষণ হতে বিরত হন। পিশুনবাক্য (ভেদবচন) পরিত্যাগ করে পিশুনবাক্য ভাষণ হতে বিরত হন। পৌরুষ (কর্কশ) বাক্য পরিত্যাগ করে পৌরুষ বাক্য ভাষণ হতে বিরত হন। সম্প্রলাপ (বৃথাকথা) পরিত্যাগ করে সম্প্রলাপ হতে বিরত হন। অভিধ্যা (লোভ) পরিত্যাগ করে অনভিধ্যালু (অলোভী) হন, ব্যাপাদ-দ্বেষ পরিত্যাগ করে অব্যাপন্নচিত্ত হন। মিথ্যাদৃষ্টি পরিত্যাগ করে সম্যক দৃষ্টি হন।”</p>
<p class="bodytext">১১. “হে গ্রামপতি, সেই আর্যশ্রাবক এভাবে বিগত অভিধ্যা, বিগতব্যাপাদ, অবিমূঢ় সম্প্রজ্ঞাত ও স্মৃতিমান হয়ে মৈত্রীসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্ব দিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অবাধ চিত্তে স্ফুরিত করে অবস্থান করেন। হে গ্রামপতি, যেমন বলবান শঙ্খবাদক বিনাকষ্টে চতুর্দিক শব্দায়িত করে; তেমনভাবেই হে গ্রামপতি, মৈত্রীচেতো (চিত্ত)-বিমুক্তি (উপাচার ও অর্পণা বশে) ভাবিত ব্যক্তির (ভাবনাকারীর) যা প্রমাণকৃত (কামাবচর) কর্ম তখন তা আবরণ করতে পারে না, তা তখন প্রতিবল হয়ে প্রতিষ্ঠিত হতে পারে না।</p>
<p class="bodytext">১২. সেই আর্যশ্রাবক এভাবে বিগত অভিধ্যা, বিগত ব্যাপাদ, অবিমূঢ় সম্প্রজ্ঞাত ও স্মৃতিমান হয়ে করুণাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক করুণাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। হে গ্রামপতি, যেমন বলবান শঙ্খবাদক বিনাকষ্টে চতুর্দিক শব্দায়িত করে; তেমনভাবেই গ্রামপতি, করুণাচেতোবিমুক্তি ভাবিত ব্যক্তির যা প্রমাণকৃত কর্ম তখন তা আবরণ করতে পারে না, তা তখন প্রতিবল হয়ে প্রতিষ্ঠিত হতে পারে না।</p>
<p class="bodytext">১৩. সেই আর্যশ্রাবক এভাবে বিগত অভিধ্যা, বিগত ব্যাপাদ, অবিমূঢ় সম্প্রজ্ঞাত ও স্মৃতিমান হয়ে মুদিতাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্ব দিক মুদিতাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। যেমন গ্রামপতি, বলবান শঙ্খবাদক বিনাকষ্টে চতুর্দিক শব্দায়িত (বিজ্ঞাপিত) করে; তেমনভাবেই গ্রামপতি, মুদিতাচেতোবিমুক্তি ভাবিত ব্যক্তির যা প্রমাণকৃত কর্ম তখন তা আবরণ করতে পারে না, তা তখন প্রতিবল হয়ে প্রতিষ্ঠিত হতে পারে না।</p>
<p class="bodytext">১৪. সেই আর্যশ্রাবক এভাবে বিগত অভিধ্যা, বিগত ব্যাপাদ, অবিমূঢ় সম্প্রজ্ঞাত ও স্মৃতিমান হয়ে উপেক্ষাসহগত-চিত্তে এক দিক স্ফুরিত করে অবস্থান করেন। তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক উপেক্ষাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। যেমন গ্রামপতি, বলবান শঙ্খবাদক বিনাকষ্টে চতুর্দিক শব্দায়িত করে; তেমনভাবেই গ্রামপতি, উপেক্ষাচেতোবিমুক্তি ভাবিত ব্যক্তির যা প্রমাণকৃত কর্ম তখন তা আবরণ করতে পারেনা, তা তখন প্রতিবল হয়ে প্রতিষ্ঠিত হতে পারে না।”</p>
<p class="bodytext">এরূপ উক্ত হলে অসিবন্ধক পুত্র গ্রামপতি ভগবানকে বললেন : </p>
<p class="bodytext">১৫. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">অষ্টম সূত্র সমাপ্ত।</p>
<h2 class="title">৯. কুল সূত্র</h2>
<p class="bodytext">৩৬১. ১. এক সময় ভগবান মহানুভাবসম্পন্ন পঞ্চশত সংখ্যক ভিক্ষুসংঘের সহিত কোশলরাজ্যে জন হিতার্থে ভ্রমণ করতে করতে নালন্দায় উপস্থিত হলেন। তথায় ভগবান নালন্দায় অবস্থান করতেছিলেন, পাবারিক শ্রেষ্ঠীর আম্রবনে।</p>
<p class="bodytext">২. সেই সময় নালন্দায় দুর্ভিক্ষ উপস্থিত হওয়ায় ভিক্ষান্ন দুষ্কর হেতু ভিক্ষুদের কালযাপন করতে কষ্ট হচ্ছিল। তখন নিগণ্ঠ নাতপুত্র বৃহৎ নিগণ্ঠ পরিষদ সহিত নালন্দায় বাস করছিলেন। তখন নিগণ্ঠ শ্রাবক অসিবন্ধকপুত্র গ্রামপতি নিগণ্ঠ নাতপুত্রের নিকট উপস্থিত হলেন; উপস্থিত হয়ে নিগণ্ঠ নাতপুত্রকে অভিবাদন করে একপাশে বসলেন। একপাশে উপবিষ্ট অসিবন্ধকপুত্র গ্রামপতিকে নিগণ্ঠ নাতপুত্র বললেন : </p>
<p class="bodytext">৩. “আসুন গ্রামপতি, আপনি শ্রমণ গৌতমের সাথে বাদারোপ করুন। এতে আপনার কল্যাণ-কীর্তি শব্দ বিঘোষিত হবে যে, গ্রামপতি কর্তৃক এমন মহাঋদ্ধি ও মহানুভবসম্পন্ন শ্রমণ গৌতমের বিরুদ্ধে বাদারোপিত হয়েছে।”</p>
<p class="bodytext">“প্রভু, আমি কিরূপে শ্রমণ গৌতমের বিরুদ্ধে বাদারোপ করব?”</p>
<p class="bodytext">“আসুন গ্রামপতি, যেখানে শ্রমণ গৌতম আছেন তথায় যান। সে স্থানেউপস্থিত হয়ে শ্রমণ গৌতমকে এরূপ বলুন, ‘ভন্তে, ভগবান কি কুলসমূহের প্রতি সহানুভূতি প্রদর্শনের, কুলসমূহকে রক্ষার ও তাদের প্রতি অনুকম্পা প্রদর্শনের প্রশংসা করেননি?’ যদি শ্রমণ গৌতম এরূপ জিজ্ঞাসিত হয়ে বলেন, ‘গ্রামপতি, তথাগত অনেক পর্যায়ে কুলসমূহের প্রতি সহানুভূতি প্রদর্শনের, কুলসমূহকে রক্ষার ও তাঁদের প্রতি অনুকম্পা প্রদর্শনের প্রশংসা করেন।’ তবে আপনি বললেন, ‘ভন্তে, দুর্ভিক্ষ উপস্থিত হওয়ায় জীবনধারণ করা দুষ্কর হওয়া সত্ত্বেও কেন ভগবান বৃহৎ ভিক্ষুসংঘের সাথে পরিক্রমায় (চারিকায়) বিচরণ করছেন? ভগবান কুলসমূহের উচ্ছেদে প্রতিপন্ন! তাদের দুর্দশা সৃষ্টিতে প্রতিপন্ন! তাদের অনিষ্ট সাধনে প্রতিপন্ন!’ হে গ্রামপতি, আপনার এই উভয়কোটিক প্রশ্ন জিজ্ঞাসিত হয়ে শ্রমণ গৌতম উদ্&zwnj;গীরণ কিংবা গলাধঃকরণ করতে সমর্থ হবেন না।” “হ্যাঁ প্রভু, বলে অসিবন্ধকপুত্র গ্রামপতি নিগণ্ঠ নাতপুত্রকে প্রতিশ্রুতি দিয়ে আসন হতে উঠে নিগণ্ঠ নাতপুত্রকে অভিবাদনপূর্বক প্রদক্ষিণ করে ভগবানের নিকট উপস্থিত হলেন। তথায় ভগবানকে অভিবাদন করে একপাশে বসলেন। একপাশে উপবিষ্ট অসিবন্ধকপুত্র গ্রামপতি ভগবানকে বললেন : </p>
<p class="bodytext">৪. “ভন্তে, ভগবান কি কুলসমূহের প্রতি সহানুভূতি প্রদর্শনের, কুলসমূহকে রক্ষার ও তাদের প্রতি অনুকম্পা প্রদর্শনের প্রশংসা করেননি?” “হ্যাঁ, গ্রামপতি, তথাগত অনেক পর্যায়ে কুলসমূহের প্রতি সহানুভূতি প্রদর্শনের, কুলসমূহকে রক্ষার ও তাদের প্রতি অনুকম্পা প্রদর্শনের প্রশংসা করেন।” “ভন্তে, দুর্ভিক্ষ উপস্থিত হওয়ায় জীবনধারণ করা দুষ্কর হওয়া সত্ত্বেও কেন ভগবান বৃহৎ ভিক্ষুসংঘসহ পরিক্রমায় (চারিকায়) বিচরণ করছেন? ভগবান কুলসমূহের উচ্ছেদে প্রতিপন্ন! তাদের দুর্দশা সৃষ্টিতে প্রতিপন্ন! তাদের অনিষ্ট সাধনে প্রতিপন্ন!”</p>
<p class="bodytext">৫. “হে গ্রামপতি, এই হতে একানব্বই কল্প পর্যন্ত (পূর্বে) অনুস্মরণ করে পক্ব (রন্ধিত) খাদ্যমাত্র দান করে কোনো কুল (পরিবার) বিনষ্ট হয়েছে বলে আমি জানি না (দেখছি না)। অধিকন্তু মহা ঐশ্বর্যশালী, ধনী, মহাভোগ (সম্পদ), প্রচুর স্বর্ণরোপ্য, প্রচুর বিত্তুপকরণ ও প্রচুর ধন-ধান্য পরিপূর্ণ যে সমস্ত কুল (পরিবার) আছে; তা সবই দান হতে উৎপন্ন, সত্য হতে উৎপন্ন এবং শ্রামণ্য হতে উৎপন্ন। হে গ্রামপতি, কুলসমূহ বিনাশের আট প্রকার হেতু, আট প্রকার প্রত্যয়। যথা : রাজার দ্বারা কুলসমূহ বিনষ্ট হয়; চোরের দ্বারা কুলসমূহ বিনষ্ট হয়; অগ্নির দ্বারা কুলসমূহ বিনষ্ট হয়; জল দ্বারা কুলসমূহ বিনষ্ট হয়; নিহিত (রক্ষিত) স্থান হতে (ধনসমূহ) অদৃশ্য হয়; দুষপ্রযুক্ত কর্ম হেতু ক্ষয় হয়<span class="ftnRef">[257]</span>; কুলে কুলাঙ্গার উৎপন্ন হয়, যে সেই ভোগসম্পদকে অপব্যয় করে, ধ্বংস করে, বিনাশ করে; অনিত্যতা হেতু ক্ষয় হয়, ইহা অষ্টম কারণ। হে গ্রামপতি, ইহাই আট প্রকার হেতু, আট প্রকার প্রত্যয়; যদ্বারা কুলসমূহ বিনষ্ট হয়।”</p>
<p class="bodytext">৬. “হে গ্রামপতি, এই আট প্রকার হেতু, এই আট প্রকার প্রত্যয় বিদ্যমান থাকা সত্ত্বেও যে আমাকে বলে, ‘ভগবান কুলসমূহের উচ্ছেদে প্রতিপন্ন! তাদের দুর্দশা সৃষ্টিতে প্রতিপন্ন! তাদের অনিষ্ট সাধনে প্রতিপন্ন!’ হে গ্রামপতি, তার সেই বাক্য, সেই চিত্ত, সেই দৃষ্টি (ধারণা) অপরিত্যাগ হেতু, অবিসর্জন হেতু সে তদনুরূপ নিরয়ে (নরকে) পতিত (উৎপন্ন) হয়।” এরূপ উক্ত হলে অসিবন্ধকপুত্র গ্রামপতি ভগবানকে বললেন : </p>
<p class="bodytext">৭. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্মের এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">নবম সূত্র সমাপ্ত।</p>
<h2 class="title">১০. মণিচুড়ক গ্রামপতি সূত্র</h2>
<p class="bodytext">৩৬২. ১. এক সময় ভগবান রাজগৃহে অবস্থান করতেছিলেন, বেণুবনে কলন্দক নিবাপে। সেই সময় রাজার অন্তপুরে রাজপরিষদে একত্রিত জনতার মধ্যে এই কথা আলোচিত হয়েছিল :</p>
<p class="bodytext">২. “শাক্যপুত্রীয় শ্রমণগণের পক্ষে স্বর্ণ-রৌপ্য অবিহিত নহে, শাক্যপুত্রীয় শ্রমণগণ স্বর্ণ-রৌপ্যের উপভোগ করেন। শাক্যপুত্রীয় শ্রমণগণ স্বর্ণ-রৌপ্য প্রতিগ্রহণ করে থাকেন।” সে সময় মণিচুড়ক গ্রামপতি সেই পরিষদে উপবিষ্ট ছিলেন। তখন মণিচুড়ক গ্রামপতি সেই জনতাকে বললেন, “আর্য, এরূপ বলবেন না। শাক্যপুত্রীয় শ্রমণগণের পক্ষে স্বর্ণ-রৌপ্য বিহিত নহে, শাক্য পুত্রীয় শ্রমণগণ স্বর্ণ রৌপ্য উপভোগ করেন না। শাক্যপুত্রীয় শ্রমণগণ স্বর্ণ-রৌপ্য প্রতিগ্রহণ করেন না। শাক্যপুত্রীয় শ্রমণগণ মণি-সুবর্ণ পরিত্যাগ করেছেন, স্বর্ণ-রৌপ্য হতে দূরে অবস্থান করেন।” মণিচুড়ক গ্রামপতি সেই পরিষদকে বুঝাতে সমর্থ হলেন।</p>
<p class="bodytext">৩. অতঃপর মণিচুড়ক গ্রামপতি সেই পরিষদকে বুঝায়ে যেখানে ভগবান ছিলেন সেখানে উপস্থিত হলেন; সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট মণিচুড়ক গ্রামপতি ভগবানকে বললেন, “ভন্তে, রাজ অন্তপুরে রাজ পরিষদে একত্রিত জনতার মধ্যে এরূপ কথা আলোচিত হয়েছিল : শাক্যপুত্রীয় শ্রমণগণের পক্ষে স্বর্ণ-রৌপ্য অবিহিত নহে, শাক্যপুত্রীয় শ্রমণগণ স্বর্ণ-রৌপ্যের উপভোগ করেন। শাক্যপুত্রীয় শ্রমণগণ স্বর্ণ-রৌপ্য প্রতিগ্রহণ করে থাকেন। এরূপ উক্ত হলে ভন্তে, আমি সেই পরিষদকে বললাম, ‘আর্য, এরূপ বলবেন না। শাক্যপুত্রীয় শ্রমণগণের পক্ষে স্বর্ণ-রৌপ্য বিহিত নহে, শাক্যপুত্রীয় শ্রমণগণ স্বর্ণ-রৌপ্যের উপভোগ করেন না। শাক্যপুত্রীয় শ্রমণগণ স্বর্ণ-রৌপ্য প্রতিগ্রহণ করেন না। শাক্যপুত্রীয় শ্রমণগণ মণি-সুবর্ণ পরিত্যাগ করেছেন, স্বর্ণ-রৌপ্য হতে দূরে অবস্থান করেন। ভন্তে, আমি সেই পরিষদকে বুঝাতে সমর্থ হয়েছি।”</p>
<p class="bodytext">“ভন্তে, আমি এরূপ বলে ভগবানের পক্ষে যথার্থ বলেছি কি? মিথ্যা বলে ভগবানের নিন্দা করি নাই তো? ধর্মানুসারে বলেছি তো? তা ধর্মানুসারে কোনো বাদানুবাদের (নিন্দার) কারণ হবে না তো?”</p>
<p class="bodytext">৪. “গ্রামপতি, নিশ্চয়ই তুমি এরূপ বলে সত্যকথা বলেছ, মিথ্যা বলে নিন্দা কর নাই, ধর্মানুসারে বলেছ; তা ধর্মানুসারে কোনো বাদানুবাদের কারণ হবে না। গ্রামপতি, শাক্যপুত্রীয় শ্রমণগণের পক্ষে স্বর্ণ-রৌপ্য বিহিত নহে, শাক্যপুত্রীয় শ্রমণগণ স্বর্ণ-রৌপ্য উপভোগ করেন না। শাক্যপুত্রীয় শ্রমণগণ স্বর্ণ-রৌপ্য প্রতিগ্রহণ করেন না। শাক্যপুত্রীয় শ্রমণগণ মণি-সুবর্ণ ত্যাগ করেছেন, তারা স্বর্ণ-রৌপ্য হতে দূরে অবস্থিত।”</p>
<p class="bodytext">৫. “গ্রামপতি, স্বর্ণ-রৌপ্য গ্রহণ যার পক্ষে বিহিত, তার পক্ষে পঞ্চ কামগুণও বিহিত। পঞ্চ কামগুণ যার পক্ষে বিহিত হয়, নিশ্চিতরূপে জানিও তা শ্রমণ ধর্ম কিংবা শাক্যপুত্রীয় ধর্ম নয়। গ্রামপতি, আমি বলতেছি (শাক্যপুত্রীয় শ্রমণ) তৃণার্থী তৃণ, কাষ্ঠার্থী কাষ্ঠ, শকটার্থী শকট, পুরুষার্থী পুরুষ অন্বেষণ করবে, কিন্তু গ্রামপতি, কোনো প্রকারেই স্বর্ণ-রৌপ্য উপভোগ বা অন্বেষণ করতে পারবে না।”</p>
<p class="centered">দশম সূত্র সমাপ্ত।</p>
<h2 class="title">১১. ভদ্রক সূত্র</h2>
<p class="bodytext">৩৬৩. ১. এক সময় ভগবান মল্লদের মধ্যে অবস্থান করছিলেন, উরুবেলাকপ্প নামক মল্লদের নিগমে। অতঃপর ভদ্রক গ্রামপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট ভদ্রক গ্রামপতি ভগবানকে বললেন, “ভন্তে, আমার জন্য উত্তম (মঙ্গল) হবে, ভগবান আমাকে দুঃখের উদয় এবং বিলয় সম্পর্কে দেশনা করুন।”</p>
<p class="bodytext">২. “হে গ্রামপতি, যদি তোমাকে আমি অতীতে প্রারম্ভে দুঃখের উদয় এবং বিলয় সম্পর্কে ধর্মদেশনা করতাম তাহলে তাতে তোমার সংশয়, সন্দেহ উৎপন্ন হতো। যদি আমি তোমাকে ভবিষ্যতে প্রারম্ভে ধর্মদেশনা করি তাহলে তাতে তোমার সন্দেহ, সংশয় উৎপন্ন হবে। অথচ হে গ্রামপতি, এখন উপবিষ্ট আমি এখানে উপবিষ্ট তোমাকে দুঃখের সমুদয় (উদয়) এবং অস্তগমন (বিলয়) সম্পর্কে দেশনা করব। তা শ্রবণ কর, উত্তমরূপে মনোনিবেশ কর, আমি ভাষণ করব।” “হ্যাঁ ভন্তে”, বলে ভদ্রক গ্রামপতি ভগবানকে প্রত্যুত্তর দিলেন। ভগবান বললেন : </p>
<p class="bodytext">৩. “হে গ্রামপতি, তা কী মনে কর, এই উরুবেলাকপ্পে এমন মনুষ্যগণ আছে কি যাদের বধ (হত্যা) করলে বা বন্ধন করলে বা হানি (ক্ষতি) হলে বা অপমান করলে তোমার শোক-পরিদেবন-দুঃখ-দৌর্মনস্য-নৈরাশ্য (হতাশা) উৎপন্ন হয়?”</p>
<p class="bodytext">“ভন্তে, এই উরুবেলাকপ্পে এমন মনুষ্যগণ আছে যাদের হত্যা করলে বা বন্দী (বন্ধন) করলে বা হানি হলে বা অপমান করলে আমার শোক-পরিদেবন-দুঃখ-দৌর্মনস্য-নৈরাশ্য উৎপন্ন হয়।” “হে গ্রামপতি, এই উরুবেলাকপ্পে এমন মনুষ্যগণ আছে কি যাদের হত্যা করলে বা বন্ধন করলে বা হানি হলে বা অপমান করলে তোমার শোক-পরিদেবন (বিলাপ)-দুঃখ-দৌর্মনস্য-হতাশা উৎপন্ন হয় না?” “ভন্তে, এই উরুবেলাকপ্পে এমন মনুষ্যগণ আছে যাদের হত্যা করলে বা বন্ধন করলে বা হানি হলে বা অপমান করলে আমার শোক-পরিদেবন-দুঃখ-দৌর্মনস্য-হতাশা উৎপন্ন হয় না।”</p>
<p class="bodytext">৪. “হে গ্রামপতি, কী হেতু কী প্রত্যয় যে উরুবেলাকপ্পের কিছু কিছু মনুষ্যকে হত্যা করলে বা বন্ধন করলে বা তাদের হানি (ক্ষতি) হলে বা তাদের অপমান করলে তোমার শোক-পরিদেবন-দুঃখ-দৌর্মনস্য-হতাশা উৎপন্ন হয়?” “ভন্তে, উরুবেলাকপ্পের যেই মনুষ্যদের হত্যায় বা বন্ধনে বা ক্ষতিতে বা অপমানে আমার শোক-পরিদেবন-দুঃখ-দৌর্মনস্য-হতাশা উৎপন্ন হয়, তাদের প্রতি আমার ছন্দরাগ (অনুরাগ) আছে। ভন্তে, উরুবেলাকপ্পের যেই মনুষ্যদের হত্যায় বা বন্ধনে বা ক্ষতিতে বা অপমানে আমার শোক-পরিদেবন-দুঃখ-দৌর্মনস্য-হতাশা উৎপন্ন হয় না, তাদের প্রতি আমার ছন্দরাগ (অনুরাগ) নেই।”</p>
<p class="bodytext">৫. “হে গ্রামপতি, তুমি এই দৃষ্ট, জ্ঞাত (বিদিত), অকালিক, প্রাপ্ত ধর্ম পুঙ্খানুপুঙ্খরূপে বিবেচনা করে এই সিদ্ধান্তে উপনীত হও : অতীতকালে যে সমস্ত উৎপদ্যমান দুঃখ উৎপন্ন হয়েছিল, সে সমস্ত ছন্দমূলক, ছন্দনিদান। প্রকৃতপক্ষে ছন্দই (অভিলাষ) দুঃখের মূল। ভবিষ্যৎকালে যে সমস্ত উৎপদ্যমান দুঃখ উৎপন্ন হবে, সে সমস্ত ছন্দমূলক, ছন্দনিদান। প্রকৃতপক্ষে ছন্দই দুঃখের মূল।” “ভন্তে, আশ্চর্য! ভন্তে, অদ্ভুত! ভন্তে, ভগবান কর্তৃক ইহা সুভাষিত যে ‘যে সমস্ত উৎপদ্যমান দুঃখ উৎপন্ন হয়, তা সবই ছন্দমূলক, ছন্দনিদান। প্রকৃতপক্ষে ছন্দই দুঃখের মূল’।”</p>
<p class="bodytext">৬. “ভন্তে, চিরবাসী নামক আমার একজন পুত্র (এখান হতে দূরে)বহিস্থগৃহে বাস করে<span class="ftnRef">[258]</span>। ভন্তে, আমি প্রত্যুষে জাগ্রত হয়ে একজন পুরুষকে এই বলে প্রেরণ করি, ‘ভণে<span class="ftnRef">[259]</span>, যাও; কুমার চিরবাসীকে অন্বেষণ কর।’ ভন্তে, যতক্ষণ পর্যন্ত সেই পুরুষ ফিরে না আসে ততক্ষণ আমি এই আশঙ্কায় উদ্বিগ্ন থাকি যে ‘কুমার চিরবাসীর কোনো রোগ হয়নি তো!’”</p>
<p class="bodytext">৭. “হে গ্রামপতি, তুমি ইহা কী মনে কর, কুমার চিরবাসীকে বধ (হত্যা) করলে বা বন্ধন করলে বা তার ক্ষতি হলে বা তাকে অপমান করলে তোমার শোক-পরিদেবন-দুঃখ-দৌর্মনস্য-হতাশা উৎপন্ন হবে কি?” “ভন্তে, যেখানে কুমার চিরবাসীর জীবিত অবস্থায়ও আমার চিত্তে অন্যথাভাব (উদ্বিগ্নতা) উৎপন্ন হয়, আর কেনই বা তাকে বধ করলে বা বন্ধন করলে বা তার ক্ষতি হলে বা তাকে অপমান করলে আমার শোক-পরিদেবন-দুঃখ-দৌর্মনস্য-হতাশা উৎপন্ন হবে না!” “হে গ্রামপতি, এই পর্যায়েও তোমার ইহা জানা উচিত যে ‘যা কিছু উৎপদ্যমান দুঃখ উৎপন্ন হয়, তা সবই ছন্দমূলক ছন্দনিদান। প্রকৃতপক্ষে ছন্দই দুঃখের মূল’।”</p>
<p class="bodytext">৮. “হে গ্রামপতি, তুমি ইহা কী মনে কর, যখন তুমি চিরবাসীর মাকে দেখনি, তার সম্পর্কে শুননি; তখন কি চিরবাসীর মায়ের প্রতি তোমার (চিত্তে) ছন্দ বা রাগ বা প্রেম উৎপন্ন হয়েছিল?” “নিশ্চয়ই হয়নি, ভন্তে।” যখন গ্রামপতি, তুমি চিরবাসীর মাকে দেখেছ, তার সম্পর্কে শুনেছ; তখন কি চিরবাসীর মায়ের প্রতি তোমার (চিত্তে) ছন্দ বা রাগ বা প্রেম উৎপন্ন হয়েছিল কি?” “হ্যাঁ, ভন্তে।”</p>
<p class="bodytext">৯. “হে গ্রামপতি, তুমি ইহা কী মনে কর, চিরবাসীর মায়ের বধ বা বন্ধন বা হানি বা অপমানে তোমার শোক-পরিদেবন-দুঃখ-দৌর্মনস্য-উপায়াশ (হতাশা) উৎপন্ন হবে কি?” “ভন্তে, যেখানে চিরবাসীর মায়ের জীবিতাবস্থায়ও আমার চিত্তে অন্যথাভাব (উদ্বিগ্নতা) উৎপন্ন হয়, আর কেনই বা সেখানে; তাকে বধ করলে বা বন্ধন করলে বা তার ক্ষতি হলে বা তার অপমানে আমার শোক-পরিদেবন-দুঃখ-দৌর্মনস্য-হতাশা উৎপন্ন হবে না।” “হে গ্রামপতি, এই পর্যায়েও তোমার ইহা জানা উচিত যে ‘যা কিছু উৎপদ্যমান দুঃখ উৎপন্ন হয়, তা সবই ছন্দমূলক, ছন্দনিদান। প্রকৃতপক্ষে ছন্দই দুঃখের মূল’।”</p>
<p class="centered">একাদশতম সূত্র সমাপ্ত।</p>
<h2 class="title">১২. রাসিয় সূত্র</h2>
<p class="bodytext">৩৬৪. ১. অতঃপর রাসিয় গ্রামপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট রাসিয় গ্রামপতি ভগবানকে বললেন : </p>
<p class="bodytext">২. “ভন্তে, শুনতে পাই যে, ‘শ্রমণ গৌতম সর্ব তপশ্চরণের নিন্দা করে থাকেন, কঠোর ব্রতাচারী তপস্বীমাত্রেই তাঁর তিরস্কার ও অপবাদের পাত্র’। ভন্তে, যারা এরূপ বলে, ‘শ্রমণ গৌতম সর্ব তপশ্চরণের নিন্দা করে থাকেন, কঠোর ব্রতাচারী তপস্বীমাত্রেই তাঁর তিরস্কার ও অপবাদের পাত্র’, তারা কি ভন্তে, ভগবানের সম্পর্কে যথার্থই বলে নাকি ভগবানের বিরুদ্ধে মিথ্যা রটনা করে? তারা কি ধর্মনিহিত সত্যই প্রকাশ করে? অথবা তাদের সেরূপ কথনে ধর্মানুসারে কোনো বাক্য আপত্তিজনক হয় না তো?”</p>
<p class="bodytext">৩. “হে গ্রামপতি, যারা এরূপ বলে, ‘শ্রমণ গৌতম সর্ব তপশ্চরণের নিন্দা করে থাকেন, কঠোর ব্রতাচারী তপস্বীমাত্রেই তাঁর তিরস্কার ও অপবাদের পাত্র;’ তারা আমার সম্পর্কে যথার্থ বলে না, তারা মিথ্যা প্রচার করে আমার নিন্দা ঘোষণা করে।”</p>
<p class="bodytext">৪. “হে গ্রামপতি, এই দুই অন্ত প্রব্রজিত কর্তৃক সেবন করা উচিত নয়, দুই কী কী? প্রথমত হীন, গ্রাম্য ও সাধারণজন সেবিত অনার্য ও অনর্থকর কাম্যবস্তুতে অনুরক্ত হওয়া আর দ্বিতীয়ত অনার্য অনর্থকর আত্মক্লেশজনিত দুঃখবরণ (কৃচ্ছ্রসাধন)। হে গ্রামপতি, এই উভয় অন্ত ত্যাগ করে তথাগত মধ্যমপথ অধিগত হয়েছেন, যা চক্ষু উৎপাদনকারী, জ্ঞান উৎপাদনকারী এবং যা উপশম, অভিজ্ঞা, সম্বোধি ও নির্বাণের দিকে সংবর্তিত (উপনীত) করে। হে গ্রামপতি, তথাগত কর্তৃক অধিগত চক্ষু-উৎপাদনকারী, জ্ঞান উৎপাদনকারী এবং উপশম, অভিজ্ঞা, সম্বোধি ও নির্বাণের দিকে সংবর্তনকারী সেই মধ্যমপথ কী? এই আর্য অষ্টাঙ্গিক মার্গ। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি। হে গ্রামপতি, ইহাই সেই মধ্যম প্রতিপদ যা তথাগত কর্তৃক অধিগত চক্ষু উৎপাদনকারী, জ্ঞান উৎপাদনকারী এবং উপশম, অভিজ্ঞা, সম্বোধি ও নির্বাণের দিকে সংবর্তনকারী।”</p>
<p class="bodytext">৫. “হে গ্রামপতি, জগতে তিন প্রকার কামভোগী বিদ্যমান। তিন প্রকার কী কী? হে গ্রামপতি, এখানে কিছু কিছু কামভোগী অধর্মত (অন্যায়ভাবে) ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে না এবং অন্যের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী অধর্মত ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে কিন্তু অন্যের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী অধর্মত ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে এবং অন্যের সাথে সংবিভাগও করে, পুণ্যও করে।”</p>
<p class="bodytext">৬. “হে গ্রামপতি, এখানে কিছু কিছু কামভোগী ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে না, অপরের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্য বস্তু অন্বেষণ করে নিজেকে সুখী ও সন্তুষ্ট করে, কিন্তু অপরের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মতভাবে ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে, অপরের সাথে সংবিভাগও করে, পুণ্য ও করে।”</p>
<p class="bodytext">৭. “হে গ্রামপতি, এখানে কিছু কিছু কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে না, অপরের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে কিন্তু অপরের সাথে সংবিভাগও করে না, পুণ্যও করে না। হে গ্রামপতি, এখানে কিছু কিছু কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে অপরের সাথে সংবিভাগও করে, পুণ্যও করে। সে ভোগ্যবস্তু আসক্ত, মূর্ছিত অভিভূত অদোষদর্শী, অনিঃসরণপ্রাজ্ঞ হয়ে ভোগ করে। হে গ্রামপতি, এখানে কিছু কিছু কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে, অপরের সাথে সংবিভাগও করে, পুণ্যও করে। তিনি ভোগ্যবস্তু অনাসক্ত, অমূর্ছিত, অনভিভূত, দোষদর্শী ও নিঃসরণপ্রাজ্ঞ<span class="ftnRef">[260]</span> হয়ে ভোগ করে।”</p>
<p class="bodytext">৮. “হে গ্রামপতি, তথায় যে কামভোগী অধর্মত ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে না, অপরের সাথে সংবিভাগও করে না, পুণ্য ও করে না। হে গ্রামপতি, এই কামভোগী ত্রিবিধ কারণে নিন্দিত (ঘৃণার্হ) হয়। তিন কী কী? অধর্মত ও উৎপীড়ন-সহকারে ভোগ্যবস্তু অন্বেষণ করে, এই প্রথম কারণে সে নিন্দিত। নিজেকে সুখী ও সন্তুষ্ট করে না, এই দ্বিতীয় কারণে সে নিন্দিত। অপরের সহিত সংবিভাগও করে না, পুণ্যও করে না, এই তৃতীয় কারণে সে নিন্দিত হয়। হে গ্রামপতি, এই কামভোগী এই ত্রিবিধ কারণে নিন্দিত হয়।”</p>
<p class="bodytext">৯. “হে গ্রামপতি, তথায় যে কামভোগী অধর্মত ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে কিন্তু অপরের সাথে সংবিভাগও করে না, পুণ্যও করে না। হে গ্রামপতি, এই কামভোগী দ্বিবিধ কারণে নিন্দিত হয় ও এক কারণে প্রশংসিত হয়। কোন দ্বিবিধ কারণে নিন্দিত হয়? অধর্মত ও উৎপীড়ন-সহকারে ভোগ্যবস্তু অন্বেষণ করে, এই প্রথম কারণে সে নিন্দিত হয়। অপরের সাথে সংবিভাগও করে না, পুণ্যও করে না, এই দ্বিতীয় কারণে সে নিন্দিত হয়। কোন এক কারণে সে প্রশংসিত হয়? নিজেকে সুখী ও সন্তুষ্ট করে, এই এক কারণে সে প্রশংসিত হয়। হে গ্রামপতি, এই কামভোগী এই দ্বিবিধ কারণে নিন্দিত হয় এবং এই এক কারণে প্রশংসিত হয়।”</p>
<p class="bodytext">১০. “হে গ্রামপতি, তথায় যে কামভোগী অধর্মত ও উৎপীড়ন-সহকারে ভোগ্যবস্তু অন্বেষণ করে, অধর্মত ও উৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে, অপরের সহিত সংবিভাগ ও করে এবং পুণ্য ও করে। হে গ্রামপতি, এই কামভোগী এক কারণে নিন্দিত হয়, দ্বিবিধ কারণে প্রশংসিত হয়। কোন এক কারণে নিন্দিত হয়? অধর্মত ও উৎপীড়ন-সহকারে ভোগ্যবস্তু অন্বেষণ করে, এই এক কারণে নিন্দিত হয়। কোন দ্বিবিধ কারণে প্রশংসিত হয়? নিজেকে সুখী ও সন্তুষ্ট করে, এই প্রথম কারণে প্রশংসিত হয় এবং অপরের সাথে সংবিভাগও করে, পুণ্যও করে; এই দ্বিতীয় কারণে প্রশংসিত হয়। হে গ্রামপতি, এই কামভোগী এই এক কারণে নিন্দিত হয় এবং এই দ্বিবিধ কারণে প্রশংসিত হয়।”</p>
<p class="bodytext">১১. “হে গ্রামপতি, তথায় যে কামভোগী ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে না, অপরের সাথে সংবিভাগও করে না, পুণ্য ও করে না। হে গ্রামপতি, এই কামভোগী এক কারণে প্রশংসিত ও ত্রিবিধ কারণে নিন্দিত। কোন এক কারণে প্রশংসিত? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই এক কারণে প্রশংসিত। কোন ত্রিবিধ কারণে নিন্দিত হয়? অধর্মত ও উৎপীড়ন-সহকারে ভোগ্যবস্তু অন্বেষণ করে, এই প্রথম কারণে নিন্দিত হয়। নিজেকে সুখী ও সন্তুষ্ট করে না, এই দ্বিতীয় কারণে নিন্দিত হয়। অপরের সহিত সংবিভাগও করে না, পুণ্যও করে না; এই তৃতীয় কারণে নিন্দিত হয়। হে গ্রামপতি, এই কামভোগী এই এক কারণে প্রশংসিত হয় এবং এই ত্রিবিধ কারণে নিন্দিত হয়।”</p>
<p class="bodytext">১২. “হে গ্রামপতি, তথায় যে কামভোগী ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করত : নিজেকে সুখী ও সন্তুষ্ট করে কিন্তু অপরের সহিত সংবিভাগও করে না, পুণ্যও করে না। হে গ্রামপতি, এই কামভোগী দ্বিবিধ কারণে প্রশংসিত ও দ্বিবিধ কারণে নিন্দিত হয়। কোন দ্বিবিধ কারণে প্রশংসিত হয়? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই প্রথম কারণে প্রশংসিত হয়। নিজেকে সুখী ও সন্তুষ্ট করে, এই দ্বিতীয় কারণে প্রশংসিত হয়। কোন দ্বিবিধ কারণে নিন্দিত হয়? অধর্মত ও উৎপীড়ন-সহকারে ভোগ্যবস্তু অন্বেষণ করে, এই প্রথম কারণে নিন্দিত হয়। অপরের সহিত সংবিভাগও করে না, পুণ্য করে না; এই দ্বিতীয় কারণে নিন্দিত হয়। হে গ্রামপতি, এই কামভোগী এই দ্বিবিধ কারণে প্রশংসিত হয় এবং এই দ্বিবিধ কারণে নিন্দিত হয়।”</p>
<p class="bodytext">১৩. “হে গ্রামপতি, তথায় যে কামভোগী ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে, ধর্মত-অধর্মত ও উৎপীড়ন-অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে, অপরের সহিত সংবিভাগও করে, পুণ্যও করে। হে গ্রামপতি, এই কামভোগী ত্রিবিধ কারণে প্রশংসিত হয় এবং এক কারণে নিন্দিত হয়। কোন ত্রিবিধ কারণে প্রশংসিত হয়? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই প্রথম কারণে প্রশংসিত হয়। নিজেকে সুখী ও সন্তুষ্ট করে, এই দ্বিতীয় কারণে প্রশংসিত হয়। অপরের সহিত সংবিভাগও করে, পুণ্যও করে, এই তৃতীয় কারণে প্রশংসিত হয়। কোন এক কারণে নিন্দিত হয়? অধর্মত ও উৎপীড়ন-সহকারে ভোগ্যবস্তু অন্বেষণ করে, এই এক কারণে নিন্দিত হয়। হে গ্রামপতি, এই কামভোগী এই ত্রিবিধ কারণে প্রশংসিত ও এই এক কারণে নিন্দিত হয়।”</p>
<p class="bodytext">১৪. “হে গ্রামপতি, তথায় যে কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে না, অপরের সহিত সংবিভাগও করে না, পুণ্যও করে না। হে গ্রামপতি, এই কামভোগী এক কারণে প্রশংসিত হয় এবং দ্বিবিধ কারণে নিন্দিত হয়। কোন এক কারণে প্রশংসিত হয়? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই এক কারণে প্রশংসিত হয়। কোন দ্বিবিধ কারণে নিন্দিত হয়? নিজেকে সুখী ও সন্তুষ্ট করে না, এই প্রথম কারণে নিন্দিত হয়। অপরের সহিত সংবিভাগও করে না, পুণ্যও করে না; এই দ্বিতীয় কারণে নিন্দিত হয়। হে গ্রামপতি, এই কামভোগী এই এক কারণে প্রশংসিত এবং এই দ্বিবিধ কারণে নিন্দিত হয়।”</p>
<p class="bodytext">১৫. “হে গ্রামপতি, তথায় যে কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকে সুখী ও সন্তুষ্ট করে কিন্তু অপরের সহিত সংবিভাগও করে না, পুণ্যও করে না। হে গ্রামপতি, এই কামভোগী দ্বিবিধ কারণে প্রশংসিত হয় এবং এক কারণে নিন্দিত হয়। কোন দ্বিবিধ কারণে প্রশংসিত হয়? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই প্রথম কারণে প্রশংসিত হয়। নিজেকে সুখী ও সন্তুষ্ট করে, এই দ্বিতীয় কারণে প্রশংসিত হয়। কোন এক কারণে নিন্দিত হয়? অপরের সহিত সংবিভাগও করে না, পুণ্যও করে না; এই এক কারণে নিন্দিত হয়। হে গ্রামপতি, এই কামভোগী এই দ্বিবিধ কারণে প্রশংসিত হয় এবং এই এক কারণে নিন্দিত হয়।”</p>
<p class="bodytext">১৬. “হে গ্রামপতি, তথায় যে কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে, অপরের সহিত সংবিভাগ ও করে, পুণ্যও করে। সে ভোগ্যবস্তুসমূহ আসক্ত, মূর্ছিত, অভিভূত, অদোষদর্শী, অনিঃসরণপ্রাজ্ঞ হয়ে পরিভোগ করে। হে গ্রামপতি, এই কামভোগী ত্রিবিধ কারণে প্রশংসিত হয় এবং এক কারণে নিন্দিত হয়। কোন ত্রিবিধ কারণে প্রশংসিত হয়? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই প্রথম কারণে প্রশংসিত হয়। নিজেকে সুখী ও সন্তুষ্ট করে, এই দ্বিতীয় কারণে প্রশংসিত হয়। অপরের সহিত সংবিভাগও করে, পুণ্যও করে; এই তৃতীয় কারণে প্রশংসিত হয়। কোন এক কারণে নিন্দিত হয়? সে ভোগ্যবস্তুসমূহকে আসক্ত, মূর্ছিত, অভিভূত, অদোষদর্শী, অনিঃসরণপ্রাজ্ঞ হয়ে পরিভোগ করে; এই এক কারণে নিন্দিত হয়। হে গ্রামপতি, এই কামভোগী এই ত্রিবিধ কারণে প্রশংসিত হয় এবং এই এক কারণে নিন্দিত হয়।”</p>
<p class="bodytext">১৭. “হে গ্রামপতি, তথায় যে কামভোগী ধর্মত ও অনুৎপীড়ন-সহকারে ভোগ্যবস্তু অন্বেষণ করে, ধর্মত ও অনুৎপীড়ন-সহকারে ভোগ্যবস্তু অন্বেষণ করে নিজেকেও সুখী ও সন্তুষ্ট করে, অপরের সহিত সংবিভাগও করে, পুণ্য ও করে। সে ভোগ্যবস্তুসমূহ অনাসক্ত, অমূর্ছিত, অনভিভূত, দোষদর্শী ও নিঃসরণপ্রাজ্ঞ হয়ে পরিভোগ করে। হে গ্রামপতি, এই কামভোগী চারি কারণে প্রশংসিত হয়। কোন চারি কারণে? ধর্মত ও অনুৎপীড়ন-সহকারে ভোগ্যবস্তু অন্বেষণ করে, এই প্রথম কারণে প্রশংসিত হয়। নিজেকে সুখী ও সন্তুষ্ট করে, এই দ্বিতীয় কারণে প্রশংসিত হয়। অপরের সহিত সংবিভাগও করে, পুণ্যও করে; এই তৃতীয় কারণে প্রশংসিত হয়। সে ভোগ্যবস্তুসমূহ অনাসক্ত, অমূর্ছিত, অনভিভূত, দোষদর্শী ও নিঃসরণপ্রাজ্ঞ হয়ে পরিভোগ করে; এই চতুর্থ কারণে প্রশংসিত হয়। হে গ্রামপতি, এই কামভোগী এই চারি কারণে প্রশংসিত হয়।”</p>
<p class="bodytext">১৮. “হে গ্রামপতি, জগতে এই তিন প্রকার কঠোর ব্রতধারী তপস্বী বিদ্যমান আছে। তিন কী কী? হে গ্রামপতি, এখানে কিছু কিছু কঠোর ব্রতধারী তপস্বী কুশলধর্ম অধিগমের জন্যে, লোকোত্তর ধর্ম আর্যজ্ঞানদর্শন-বিশেষ সাক্ষাৎ করার জন্যে শ্রদ্ধায় আগার হতে অনাগারিক প্রব্রজিত হয়। সে নিজেকে (দুষ্করচর্যা দ্বারা) কষ্ট দেয়, যন্ত্রণা দেয়, কুশলধর্ম অধিগত হয় না; লোকোত্তর ধর্ম আর্যজ্ঞানদর্শনবিশেষ সাক্ষাৎ করে না।”</p>
<p class="bodytext">১৯. “হে গ্রামপতি, এখানে কিছু কিছু কঠোর ব্রতধারী তপস্বী কুশলধর্ম অধিগমের জন্যে, লোকোত্তর ধর্ম আর্যজ্ঞানদর্শনবিশেষ সাক্ষাৎ করার জন্যে শ্রদ্ধায় আগার হতে অনাগারিক প্রব্রজিত হয়। সে নিজেকে কষ্ট দেয়, যন্ত্রণা দেয়, কুশলধর্ম অধিগত হয়, লোকোত্তর ধর্ম আর্যজ্ঞানদর্শনবিশেষ সাক্ষাৎ করে না।”</p>
<p class="bodytext">২০. “হে গ্রামপতি, এখানে কিছু কিছু কঠোর ব্রতধারী তপস্বী কুশলধর্ম অধিগমের জন্যে, লোকোত্তর ধর্ম আর্যজ্ঞানদর্শনবিশেষ সাক্ষাৎ করার জন্য শ্রদ্ধায় আগার হতে অনাগারিক প্রব্রজিত হয়। সে নিজেকে কষ্ট দেয়, যন্ত্রণা দেয়, কুশলধর্ম অধিগত হয়, লোকোত্তর ধর্ম আর্যজ্ঞানদর্শনবিশেষ সাক্ষাৎ করে।”</p>
<p class="bodytext">২১. “হে গ্রামপতি, তথায় যে কঠোর ব্রতধারী তপস্বী নিজেকে কষ্ট দেয়, কুশলধর্ম অধিগত হয় না, লোকোত্তরধর্ম আর্যজ্ঞানদর্শনবিশেষ সাক্ষাৎ করে না। হে গ্রামপতি, এই কঠোর ব্রতধারী তপস্বী ত্রিবিধ কারণে নিন্দিত হয়। কোন ত্রিবিধ কারণে নিন্দিত হয়? নিজেকে কষ্ট দেয়, যন্ত্রণা দেয়; এই প্রথম কারণে নিন্দিত হয়। কুশলধর্ম অধিগত হয় না, এই দ্বিতীয় কারণে নিন্দিত হয়। লোকোত্তর ধর্ম আর্যজ্ঞানদর্শনবিশেষ সাক্ষাৎ করে না, এই তৃতীয় কারণে নিন্দিত হয়। হে গ্রামপতি, এই কঠোর ব্রতধারী তপস্বী এই ত্রিবিধ কারণে নিন্দিত হয়।”</p>
<p class="bodytext">২২. “হে গ্রামপতি, তথায় যে কঠোর ব্রতধারী তপস্বী নিজেকে কষ্ট দেয়, যন্ত্রণা দেয়; কুশলধর্ম অধিগত হয়; লোকোত্তর ধর্ম আর্যজ্ঞানদর্শনবিশেষ সাক্ষাৎ করে না। হে গ্রামপতি, এই কঠোর ব্রতধারী তপস্বী দ্বিবিধ কারণে নিন্দিত হয় এবং এক কারণে প্রশংসিত হয়। কোন দ্বিবিধ কারণে নিন্দিত হয়? নিজেকে কষ্ট দেয়, যন্ত্রণা দেয়; এই প্রথম কারণে নিন্দিত হয়। লোকোত্তর ধর্ম আর্যজ্ঞানদর্শন বিশেষ সাক্ষাৎ করে না; এই দ্বিতীয় কারণে নিন্দিত হয়। কোন এক কারণে প্রশংসিত হয়? কুশলধর্ম অধিগত হয়; এই এক কারণে প্রশংসিত হয়। হে গ্রামপতি, এই কঠোর ব্রতধারী তপস্বী এই দ্বিবিধ কারণে নিন্দিত হয় এবং এই এক কারণে প্রশংসিত হয়।”</p>
<p class="bodytext">২৩. “হে গ্রামপতি, তথায় যে কঠোর ব্রতধারী তপস্বী নিজেকে কষ্ট দেয়, যন্ত্রণা দেয়; কুশলধর্ম অধিগত হয়; লোকোত্তর ধর্ম আর্যজ্ঞানদর্শন বিশেষ সাক্ষাৎ করে। হে গ্রামপতি, এই কঠোর ব্রতধারী তপস্বী এক কারণে নিন্দিত হয় এবং দ্বিবিধ কারণে প্রশংসিত হয়। কোন এক কারণে নিন্দিত হয়? নিজেকে কষ্ট দেয়, যন্ত্রণা দেয়; এই এক কারণে নিন্দিত হয়। কোন দ্বিবিধ কারণে প্রশংসিত হয়? কুশলধর্ম অধিগত হয়; এই প্রথম কারণে প্রশংসিত হয়। লোকোত্তর ধর্ম আর্যজ্ঞানদর্শনবিশেষ সাক্ষাৎ করে; এই দ্বিতীয় কারণে প্রশংসিত হয়। হে গ্রামপতি, এই কঠোর ব্রতধারী তপস্বী এই এক কারণে নিন্দিত হয় এবং এই দ্বিবিধ কারণে প্রশংসিত হয়।”</p>
<p class="bodytext">২৪. “হে গ্রামপতি, এই তিনটি সন্দৃষ্টিক (যা ইহজীবনে প্রত্যক্ষ ফলপ্রদ), অক্ষয়, অকালিক (অনুশীলনে যার কাল বিচার নেই), এস, দেখ বলে আহ্বানের যোগ্য, (অর্থাৎ অন্ধভাবে গ্রহণের বিষয় নয়), নির্বাণে উপনয়নকারী, বিজ্ঞদের উপলব্ধিগম্য। তিন কী কী? যে লুব্ধ (অনুরক্ত) হয়ে রাগের কারণে নিজের বিঘ্ন চিন্তা করে, অপরের বিঘ্ন চিন্তা করে, আত্ম-পর উভয় বিঘ্ন (ক্ষতি) চিন্তা করে। রাগ পরিত্যক্ত হলে নিজের বিঘ্ন চিন্তা করে না, পরের বিঘ্ন চিন্তা করে না, আত্মপর উভয় বিঘ্ন চিন্তা করে না। ইহা সন্দৃষ্টিক, অক্ষয়, অকালিক, এস দেখ বলার যোগ্য, নির্বাণে উপনয়নকারী, বিজ্ঞদের উপলব্ধিগম্য। যে দ্বেষে দুষ্ট হয়ে দ্বেষের কারণে নিজের বিঘ্ন চিন্তা করে, পরের বিঘ্ন চিন্তা করে, আত্ম-পর উভয় বিঘ্ন চিন্তা করে। দ্বেষ পরিত্যক্ত হলে নিজের বিঘ্ন চিন্তা করে না, পরের বিঘ্ন চিন্তা করে না, আত্ম-পর উভয় বিঘ্ন চিন্তা করে না। ইহা সন্দৃষ্টিক, অক্ষয়, অকালিক, এস দেখ বলার যোগ্য, নির্বাণে উপনয়নকারী, বিজ্ঞদের উপলব্ধিগম্য। যে মোহে মোহিত হয়ে মোহের কারণে নিজের বিঘ্ন চিন্তা করে, পরের বিঘ্ন চিন্তা করে, আত্ম-পর উভয় বিঘ্ন চিন্তা করে। মোহ পরিত্যক্ত হলে নিজের বিঘ্ন চিন্তা করে না, পরের বিঘ্ন চিন্তা করে না, আত্ম-পর উভয় বিঘ্ন চিন্তা করে না। ইহা সন্দৃষ্টিক, অক্ষয়, অকালিক, এস দেখ বলার যোগ্য, নির্বাণে উপনয়নকারী, বিজ্ঞদের উপলব্ধিগম্য। হে গ্রামপতি, এই তিনটি সন্দৃষ্টিক, অক্ষয়, অকালিক, এস দেখ বলার যোগ্য, নির্বাণে উপনয়নকারী, বিজ্ঞদের উপলব্ধিগম্য।”</p>
<p class="bodytext">এরূপ উক্ত হলে রাসিয় গ্রামপতি ভগবানকে বললেন : </p>
<p class="bodytext">২৫. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">দ্বাদশতম সূত্র সমাপ্ত।</p>
<h2 class="title">১৩. পাটলিয় সূত্র</h2>
<p class="bodytext">৩৬৫. ১. এক সময় ভগবান কোলিয়রাজ্যে অবস্থান করছিলেন, উত্তর নামক কোলিয়দের নিগমে। অতঃপর পাটলিয় গ্রামপতি যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট পাটলিয় গ্রামপতি ভগবানকে বললেন : </p>
<p class="bodytext">২. “ভন্তে, শুনতে পাই, ‘শ্রমণ গৌতম মায়া<span class="ftnRef">[261]</span>, জানেন।’ ভন্তে, যারা এরূপ বলে, ‘শ্রমণ গৌতম মায়া জানেন।’ তারা কি ভন্তে, ভগবান সম্পর্কে যথার্থই বলে? নাকি ভগবানের বিরুদ্ধে মিথ্যা রটনা করে? তারা কি ধর্মনিহিত সত্যই প্রকাশ করে? তাদের সেরূপ কথনে ধর্মানুসারে কোনো বাদানুবাদের (নিন্দার) কারণ হয় না তো? ভন্তে, আমরা কিন্তু ভগবানের নিন্দা কামনা করি না।”</p>
<p class="bodytext">৩. “হে গ্রামপতি, যারা এরূপ বলে, ‘শ্রমণ গৌতম মায়া জানেন’। তারা আমার সম্পর্কে যথার্থই বলে, আমার বিরুদ্ধে মিথ্যা রটনা করে না; তারা ধর্মনিহিত সত্যই বলে; তা ধর্মানুসারে কোনো বাদানুবাদের (নিন্দার) কারণ হবে না।”</p>
<p class="bodytext">ইহা সত্য যে, সেই শ্রমণ-ব্রাহ্মণগণের প্রতি আমার বিশ্বাস নেই; যারা এরূপ বলে, ‘শ্রমণ গৌতম মায়া জানেন, বাস্তবিক পক্ষে শ্রমণ গৌতম মায়াবী’। হে গ্রামপতি, যে বলে, “আমি মায়া জানি’। সে বলে, ‘আমি মায়াবী।’ তদ্রূপ শ্রমণ গৌতমও, তদ্রূপ সুগতও’। এরূপ হলে হে গ্রামপতি, আমি তোমাকে প্রতিপ্রশ্ন করব। তোমার সামর্থ অনুসারে উত্তর দিও।</p>
<p class="bodytext">৪. “হে গ্রামপতি, তুমি কী মনে কর, ঝুঁটিযুক্ত<span class="ftnRef">[262]</span> পাগড়ি (উষ্ণীষ) পরিহিত কোলিয় সৈন্যদের সম্পর্কে তুমি জান কি?” “হ্যাঁ, ভন্তে, আমি ঝুঁটিযুক্ত পাগড়ি পরিহিত কোলিয় সৈন্যদের সম্পর্কে জানি।” “হে গ্রামপতি, তুমি কী মনে কর, ঝুঁটিযুক্ত পাগড়ি পরিহিত কোলিয় সৈন্যদের উদ্দেশ্য কী?” “ভন্তে, কোলিয়দের মধ্যে যে সকল চোর আছে তাদেরকে প্রতিহত করা এবং কোলিয়দের যে সংবাদ আদান-প্রদানের কার্য আছে তা সম্পাদন করাই তাদের উদ্দেশ্য।” “হে গ্রামপতি, তুমি কী মনে কর, ঝুঁটিযুক্ত পাগড়ি পরিহিত কোলিয় সৈন্যগণ শীলবান নাকি দুঃশীল, তা জান কি?” “ভন্তে, আমি জানি কোলিয় সৈন্যগণ দুঃশীল পাপধর্মী; জগতে যে সকল দুঃশীল পাপধর্মী আছে কোলিয় সৈন্যগণ তাদের অন্যতর।”</p>
<p class="bodytext">৫. “হে গ্রামপতি, যে এরূপ বলে, ‘পাটলিয় গ্রামপতি ঝুঁটিযুক্ত পাগড়ি পরিহিত দুঃশীল পাপধর্মী কোলিয় সৈন্যদের সম্পর্কে জানে সুতরাং পাটলিয় গ্রামপতিও দুঃশীল পাপধর্মী’। সে এরূপ বলার সময় কি যথার্থই বলে?” “নিশ্চয়ই নয়, ভন্তে।” “ভন্তে, ঝুঁটিযুক্ত পাগড়ি পরিহিত কোলিয় সৈন্যগণ অন্য; আমি অন্য। ঝুঁটিযুক্ত পাগড়ি পরিহিত কোলিয় সৈন্যগণ অন্য স্বভাবের; আমি অন্য স্বভাবের।” “হে গ্রামপতি, তুমি যদি এই বচন লাভ কর যে ‘পাটলিয় গ্রামপতি ঝুঁটিযুক্ত পাগড়ি পরিহিত দুঃশীল পাপধর্মী কোলিয় সৈন্যদের সম্পর্কে জানে, কিন্তু পাটলিয় গ্রামপতি দুঃশীল পাপধর্মী নয়।’ তবে তথাগত কেন এই বচন লাভ করবে না যে ‘তথাগত মায়া সম্পর্কে জানেন বটে কিন্তু তথাগত মায়াবী নন’।” “হে গ্রামপতি, আমি মায়া সম্পর্কে প্রকৃষ্টরূপে জানি, মায়ার বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে মায়াবী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়, তাও আমি প্রকৃষ্টরূপে জানি।”</p>
<p class="bodytext">৬. “হে গ্রামপতি, প্রাণিহত্যা সম্পর্কে আমি প্রকৃষ্টরূপে জানি, প্রাণিহত্যার বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে প্রাণিহত্যাকারী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়, তাও আমি প্রকৃষ্টরূপে জানি। অদত্তগ্রহণ (চুরি) সম্পর্কে আমি প্রকৃষ্টরূপে জানি; অদত্তগ্রহণের (চুরির) বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে অদত্তগ্রহণকারী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। মিথ্যাকামাচার (ব্যভিচার) সম্পর্কে আমি প্রকৃষ্টরূপে জানি; মিথ্যাকামাচারের বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে ব্যভিচারী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। মিথ্যাভাষণ সম্পর্কে আমি প্রকৃষ্টরূপে জানি; মিথ্যাভাষণের বিপাক সম্পর্কে আমি প্রকৃষ্টরূপে জানি, যেভাবে প্রতিপন্ন হলে মিথ্যাভাষী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। পিশুনবাক্য সম্পর্কে আমি প্রকৃষ্টরূপে জানি; পিশুনবাক্যের বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে পিশুনভাষী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়, তাও আমি প্রকৃষ্টরূপে জানি। পৌরুষ (কর্কশ) বাক্য সম্পর্কে আমি প্রকৃষ্টরূপে জানি; পৌরুষবাক্যের বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে পৌরুষভাষী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। সম্প্রলাপ সম্পর্কে আমি প্রকৃষ্টরূপে জানি; সম্প্রলাপের বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে সম্প্রলাপী দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। অভিধ্যা<span class="ftnRef">[263]</span> সম্পর্কে আমি প্রকৃষ্টরূপে জানি; অভিধ্যার বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে অভিধ্যালু দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। ব্যাপাদ-দ্বেষ সম্পর্কে আমি প্রকৃষ্টরূপে জানি; ব্যাপাদ-দ্বেষের বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে ব্যাপন্নচিত্ত ব্যক্তি দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি। মিথ্যাদৃষ্টি সম্পর্কে আমি প্রকৃষ্টরূপে জানি; মিথ্যাদৃষ্টির বিপাক সম্পর্কে আমি প্রকৃষ্টরূপে জানি; যেভাবে প্রতিপন্ন হলে মিথ্যাদৃষ্টিক দেহত্যাগে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়; তাও আমি প্রকৃষ্টরূপে জানি।”</p>
<p class="bodytext">৭. “হে গ্রামপতি, কিছু কিছু শ্রমণ-ব্রাহ্মণ আছে এরূপ বাদী, এরূপ দৃষ্টিসম্পন্ন : যারা প্রাণিহত্যা করে, তারা সকলে ইহজীবনে (দৃষ্টধর্মে) দুঃখ-দৌর্মনস্য অনুভব করে। যারা অদত্ত গ্রহণ (চুরি) করে, তারা সকলে ইহজীবনে দুঃখ-দৌর্মনস্য অনুভব করে। যারা মিথ্যা কামাচার (ব্যভিচার) করে, তারা সকলে ইহজীবনে দুঃখ-দৌর্মনস্য অনুভব করে। যারা মিথ্যা ভাষণ করে, তারা সকলে ইহজীবনে দুঃখ-দৌর্মনস্য অনুভব করে।”</p>
<p class="bodytext">৮. “হে গ্রামপতি, এখানে মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ<span class="ftnRef">[264]</span>, রাজার মতন স্ত্রীলোকের মনোমুগ্ধকর সৌন্দর্য উপভোগরত কিছু কিছু পুরুষ দেখা যায়। তার সম্পর্কে জনগণ এরূপ জিজ্ঞেস করে, ‘ওহে, এই মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ, রাজার মতন স্ত্রীলোকের মনোমুগ্ধকর সৌন্দর্য উপভোগরত পুরুষটি কি করেছিল?’ তারা উত্তর দিল, ‘ওহে, এই পুরুষ বলজোরে (বলপ্রয়োগে) রাজার শত্রুকে হত্যা করেছে। তাই রাজা সন্তুষ্ট হয়ে তাকে উপহার দিয়েছেন। সে কারণে সেই পুরুষটি মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ হয়ে রাজার ন্যায় স্ত্রীলোকের মনোমুগ্ধকর সৌন্দর্য উপভোগ করছে’।”</p>
<p class="bodytext">৯. “হে গ্রামপতি, এখানে কিছু কিছু পুরুষকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দবিশিষ্ট পণব<span class="ftnRef">[265]</span> বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় পরিভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করতে দেখা যায়। এ সম্পর্কে লোকে এরূপ জিজ্ঞেস করে, ‘ওহে, এই পুরুষ কি করেছে যে, তাকে বাহু পশ্চাৎদিকে রজ্জু দ্বারা দৃঢ়ভাবে বন্ধন করে, মস্তক মুণ্ডিত করে, খরশব্দবিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় ভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করছেন?’ তারা এরূপ বলে, ‘ওহে, এই পুরুষ রাজবৈরী (শত্রু), সে স্ত্রী বা পুরুষ হত্যা করেছে; সে কারণে রাজা তাকে ধরিয়ে (বন্দী করায়ে) এরূপ শাস্তিবিধান করেছেন।”</p>
<p class="bodytext">১০. “হে গ্রামপতি, তুমি কী মনে কর, এরূপ অবস্থা তোমার দৃষ্ট বা শ্রুত হয়েছে কি?” “ভন্তে, এরূপ অবস্থা আমার দৃষ্টও হয়েছে, শ্রুতও হয়েছে; ভবিষ্যতে আরও শ্রুত হবে।”</p>
<p class="bodytext">১১. “তথায় হে গ্রামপতি, যারা এরূপ বাদী ও এরূপ দৃষ্টিসম্পন্ন যে ‘যারা প্রাণিহত্যা করে, তারা সকলে ইহজীবনে দুঃখ-দৌর্মনস্য ভোগ করে; তারা কি সত্য বলে নাকি মিথ্যা বলে?” “ভন্তে, মিথ্যা বলে।” “যারা এরূপ তুচ্ছ, অর্থহীন, মিথ্যা বলে তারা কি শীলবান নাকি দুঃশীল?” “দুঃশীল, ভন্তে।” “যারা দুঃশীল, পাপধর্মী; তারা কি মিথ্যাপ্রতিপন্ন নাকি সম্যক প্রতিপন্ন?” “মিথ্যাপ্রতিপন্ন, ভন্তে।” “যারা মিথ্যা প্রতিপন্ন তারা কি মিথ্যাদৃষ্টিক নাকি সম্যক দৃষ্টিক?” “মিথ্যাদৃষ্টিক, ভন্তে।” “যারা মিথ্যাদৃষ্টিক, তাদের প্রতি বিশ্বাস স্থাপন করা যুক্তিযুক্ত কি?” “নিশ্চয়ই নয়, ভন্তে।”</p>
<p class="bodytext">১২. “হে গ্রামপতি, এখানে মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ, রাজার ন্যায় স্ত্রীলোকের মনোমুগ্ধকর সৌন্দর্য উপভোগরত কিছু কিছু পুরুষ দেখা যায়। লোকে তার সম্পর্কে এরূপ জিজ্ঞেস করে, ‘ওহে, এই মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ, রাজার মতো স্ত্রীলোকের সৌন্দর্য উপভোগকারী পুরুষটি কি করেছিল?’ তারা উত্তর দিল, ‘ওহে, এই পুরুষ জোরপূর্বক রাজার শত্রুর রত্ন চুরি করেছিল। তাই রাজা সন্তুষ্ট হয়ে তাকে উপহার দিয়েছেন। সে কারণে সেই পুরুষটি মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ হয়ে রাজার মতো স্ত্রীলোকের মনোমুগ্ধকর সৌন্দর্য উপভোগ করছে’।”</p>
<p class="bodytext">১৩. “হে গ্রামপতি, এখানে কিছু কিছু পুরুষকে বাহু পশ্চাৎ দিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় পরিভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করতে দেখা যায়। এ সম্পর্কে লোকে এরূপ জিজ্ঞেস করে, ‘ওহে, এই পুরুষটি কি করেছে যে, তাকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডন করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় ভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করছেন?’ তারা এরূপ বলে, ‘ওহে, এই পুরুষ গ্রাম বা অরণ্য হতে অপরের অধিকারভুক্ত দব্য চুরি করেছে। সে কারণে রাজা তাকে বন্দী করায়ে এরূপ শাস্তিবিধান করেছেন।’”</p>
<p class="bodytext">১৪. “হে গ্রামপতি, তুমি কী মনে কর, এরূপ অবস্থা তোমার দৃষ্ট বা শ্রুত হয়েছে কি?” “ভন্তে, এরূপ অবস্থা আমার দৃষ্টও হয়েছে, শ্রুতও হয়েছে এবং ভবিষ্যতে আরও শ্রুত হবে।”</p>
<p class="bodytext">১৫. “তথায় হে গ্রামপতি, যারা এরূপ বাদী ও এরূপ দৃষ্টিসম্পন্ন যে ‘যারা চুরি করে, তারা সকলে ইহজীবনে দুঃখ-দৌর্মনস্য অনুভব করে’, তারা কি সত্য বলে নাকি মিথ্যা বলে?” “ভন্তে, মিথ্যা বলে।” “যারা এরূপ তুচ্ছ, অর্থহীন, মিথ্যা বলে তারা কি শীলবান নাকি দুঃশীল?” “দুঃশীল, ভন্তে।” “যারা দুঃশীল পাপধর্মী তারা কি মিথ্যাপ্রতিপন্ন নাকি সম্যক প্রতিপন্ন?” “মিথ্যাপ্রতিপন্ন, ভন্তে”। “যারা মিথ্যাপ্রতিপন্ন, তারা কি মিথ্যাদৃষ্টিক নাকি সম্যক দৃষ্টিক?” “মিথ্যাদৃষ্টিক, ভন্তে।” “যারা মিথ্যাদৃষ্টিক তাদের প্রতি বিশ্বাস স্থাপন করা যুক্তিযুক্ত কি?” “নিশ্চয়ই নয়, ভন্তে।”</p>
<p class="bodytext">১৬. “হে গ্রামপতি, এখানে মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ রাজার মতো স্ত্রীলোকের মনোমুগ্ধকর সৌন্দর্য উপভোগরত কিছু কিছু পুরুষ দেখা যায়। লোকে তার সম্পর্কে এরূপ জিজ্ঞেস করে, ‘ওহে, এই মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ, রাজার মতো স্ত্রীলোকের মনোমুগ্ধকর সৌন্দর্য উপভোগরত পুরুষটি কি করেছিল? তারা এরূপ বলে, ‘ওহে, এই পুরুষ রাজার শত্রুর স্ত্রীদের সাথে ব্যভিচার করেছিল। তাই রাজা সন্তুষ্ট হয়ে তাকে উপহার দিয়েছেন। সে কারণে সেই পুরুষটি মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ হয়ে রাজার মতো স্ত্রীলোকের মনোমুগ্ধকর সৌন্দর্য উপভোগ করছে’।”</p>
<p class="bodytext">১৭. “হে গ্রামপতি, এখানে কিছু কিছু পুরুষকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় পরিভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করতে দেখা যায়। এ সম্পর্কে লোকে এরূপ জিজ্ঞেস করে, ‘ওহে, এই পুরুষটি কি করেছে যে তাকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় ভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করছেন?’ তারা এরূপ বলে, ‘ওহে, এই পুরুষটি কুলস্ত্রী কুলকুমারীদের সাথে ব্যভিচার করেছে। তাই রাজা তাকে বন্দী করায়ে এরূপ শাস্তিবিধান করেছেন।”</p>
<p class="bodytext">১৮. “হে গ্রামপতি, তুমি কী মনে কর, এরূপ অবস্থা তোমার দৃষ্ট বা শ্রুত হয়েছে কি?” “ভন্তে, এরূপ অবস্থা আমার দৃষ্টও হয়েছে, শ্রুতও হয়েছে এবং ভবিষ্যতে আরও শ্রুত হবে।”</p>
<p class="bodytext">১৯. “তথায় হে গ্রামপতি, যারা এরূপ বাদী ও এরূপ দৃষ্টিসম্পন্ন যে ‘যারা ব্যভিচার করে, তারা সকলে ইহজীবনে দুঃখ-দৌর্মনস্য ভোগ করে’। তারা কি সত্য বলে নাকি মিথ্যা বলে?” “মিথ্যা বলে, ভন্তে।” “যারা এরূপ তুচ্ছ, অর্থহীন, মিথ্যা বলে তারা কি শীলবান নাকি দুঃশীল?” “দুঃশীল, ভন্তে।” “যারা দুঃশীল পাপধর্মী তারা কি মিথ্যাপ্রতিপন্ন নাকি সম্যক প্রতিপন্ন?” “মিথ্যাপ্রতিপন্ন, ভন্তে।” “যারা মিথ্যাপ্রতিপন্ন তারা কি মিথ্যাদৃষ্টিক নাকি সম্যক দৃষ্টিক?” “মিথ্যাদৃষ্টিক ভন্তে, ।” “যারা মিথ্যাদৃষ্টিক তাদের প্রতি বিশ্বাস স্থাপন করা যুক্তিযুক্ত কি?” “নিশ্চয়ই নয়, ভন্তে।”</p>
<p class="bodytext">২০. “হে গ্রামপতি, এখানে মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ রাজার মতো স্ত্রীলোকের মনোমুগ্ধকর সৌন্দর্য উপভোগরত কিছু কিছু পুরুষ দেখা যায়। লোকে সে সম্পর্কে এরূপ জিজ্ঞেস করে, ‘ওহে, মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ, রাজার মতো স্ত্রীলোকের মনোমুগ্ধকর সৌন্দর্য উপভোগরত পুরুষটি কি করেছিল?’ তারা উত্তর দিল, ‘ওহে, এই পুরুষটি রাজাকে মিথ্যাকথার দ্বারা হাসিয়েছিল, তাই রাজা সন্তুষ্ট হয়ে তাকে উপহার দিয়েছেন। সে কারণে এই পুরুষ মালা ও কর্ণাভরণধারী, সুস্নাত, সুবিলিপ্ত, সুবিন্যস্ত কেশশ্মশ্রূ হয়ে রাজার মতো স্ত্রীলোকের মনোমুগ্ধকর সৌন্দর্য উপভোগ করছে’।”</p>
<p class="bodytext">২১. “হে গ্রামপতি, এখানে কিছু কিছু পুরুষকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় ভ্রমণ করায়ে, নগরের দক্ষিণ দ্বার দিয়ে বের করে, নগরের দক্ষিণ বধ্যভূমিতে শিরচ্ছেদন করতে দেখা যায়। লোকে এ সম্পর্কে এরূপ জিজ্ঞেস করে, ‘ওহে, এই পুরুষটি কি করেছে যে তাকে বাহু পশ্চাৎদিকে রজ্জুদ্বারা দৃঢ়ভাবে বন্ধন করে, মস্তক মুণ্ডিত করে, খরশব্দ বিশিষ্ট পণব বাদ্য করে, এক রাস্তা হতে অন্য রাস্তায়, এক চৌরাস্তা হতে অন্য চৌরাস্তায় ভ্রমণ করায়ে নগরের দক্ষিণ দ্বার দিয়ে বের করে নগরের দক্ষিণ বধ্যভূমিতে শিরচ্ছেদন করছেন?’ তারা উত্তর দিল, ‘এই পুরুষ মিথ্যা বাক্যের দ্বারা গৃহপতি বা গৃহপতি পুত্রের উন্নতি বিনষ্ট করেছে। তাই রাজা তাকে বন্দী করিয়ে এরূপ শাস্তিবিধান করেছেন।’”</p>
<p class="bodytext">২২. “হে গ্রামপতি, তুমি কী মনে কর, এরূপ অবস্থা তোমার দৃষ্ট বা শ্রুত হয়েছে কি?” “ভন্তে, এরূপ অবস্থা আমার দৃষ্টও হয়েছে, শ্রুতও হয়েছে এবং ভবিষ্যতে আরও শ্রুত হবে।”</p>
<p class="bodytext">২৩. “তথায় হে গ্রামপতি, যারা এরূপ বাদী ও এরূপ দৃষ্টিসম্পন্ন যে ‘যারা মিথ্যা ভাষণ করে, তারা সকলে ইহজীবনে দুঃখ-দৌর্মনস্য ভোগ করে।’ তারা কি সত্য বলে নাকি মিথ্যা বলে?” “মিথ্যা বলে, ভন্তে”। “যারা এরূপ তুচ্ছ, অর্থহীন, মিথ্যা বলে তারা কি শীলবান নাকি দুঃশীল?” “দুঃশীল, ভন্তে।” “যারা দুঃশীল পাপধর্মী তারা কি মিথ্যাপ্রতিপন্ন নাকি সম্যক প্রতিপন্ন?” “মিথ্যাপ্রতিপন্ন, ভন্তে। “যারা মিথ্যাপ্রতিপন্ন তারা কি মিথ্যাদৃষ্টিক নাকি সম্যক দৃষ্টিক?” “মিথ্যাদৃষ্টিক, ভন্তে।” যারা মিথ্যাদৃষ্টিক তাদের প্রতি বিশ্বাস স্থাপন করা কি যুক্তিযুক্ত?” “নিশ্চয়ই নয়, ভন্তে।”</p>
<p class="bodytext">২৪. “আশ্চর্য ভন্তে! অদ্ভুত ভন্তে! ভন্তে, আমার একটি পান'শালা আছে। তথায় মঞ্চসমূহ আছে, আসনসমূহ আছে, জলভান্ডসমূহ আছে, তৈলপ্রদীপসমূহ আছে। সেখানে যে শ্রমণ বা ব্রাহ্মণ বাস করার জন্য আগমন করেন, আমি সাধ্য ও সামর্থানুসারে তাঁকে দান করি। ভন্তে, সেই পান'শালায় পূর্বে এক সময় নানাদৃষ্টিক, নানা মতে বিশ্বাসী, নানা রুচিসম্পন্ন চারজন শাস্তা বাস করার জন্যে আগমন করেছিলেন।”</p>
<p class="bodytext">২৫. একজন শাস্তা এরূপ বাদী, এরূপ দৃষ্টিসম্পন্ন : দানের ফল নেই, যজ্ঞের ফল নেই, অতিথি সৎকারের ফল নেই, সুকৃত-দুষ্কৃত কর্মের ফল নেই, ইহলোক নেই, পরলোক নেই (সেই সেই লোকে সকলে উচ্ছিন্ন হয়ে থাকে), মাতাপিতার প্রতি সুব্যবহার বা দুর্ব্যবহারের কোনো ফল ভোগ করতে হয় না। ঔপপাতিক সত্ত্ব (মাতাপিতার সংযোগ ব্যতীত উৎপন্ন প্রাণী) নাই। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ নাই যাঁরা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।”</p>
<p class="bodytext">২৬. “একজন শাস্তা এরূপ বাদী এরূপ দৃষ্টিসম্পন্ন : দানের ফল আছে, যজ্ঞের ফল আছে, অতিথি সৎকারের ফল আছে, সুকৃত-দুষ্কৃত কর্মের ফল আছে, ইহলোক আছে, পরলোক আছে, মাতাপিতার প্রতি সুব্যবহার বা দুর্ব্যবহারের ফল ভোগ করতে হয়, ঔপপাতিক সত্ত্ব আছে। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ আছেন যারা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।”</p>
<p class="bodytext">২৭. “একজন শাস্তা এরূপ বাদী এরূপ দৃষ্টিসম্পন্ন : স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিছেদন করলে বা করালে, গ্রাম লুণ্ঠন, এক এক গৃহ ঘিরে লুঠ, পথে লুকিয়ে ডাকাতি করলে, পরস্ত্রীর সহিত ব্যভিচার করলে কিংবা মিথ্যা বললে পাপ হয় না। পাপ করতেছি জেনে পাপ করলেও পাপ হয় না। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, একপুঞ্জ বা স্তূপ করলেও পাপ হয় না, পাপের আগমন হয় না। যদি কেহ হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য কোনো পাপ হয় না, পাপের আগমনও হয় না। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তথাপি তজ্জন্য পুণ্য নাই, পুণ্যের আগমনও নাই। দান, ইন্দ্রিয় দমন, শীল, সংযম এবং সত্যবাক্য বলায়ও কোনো পুণ্য হতে পারে না, পুণ্যের আগমনও হয় না।”</p>
<p class="bodytext">২৮. “একজন শাস্তা এরূপ বাদী, এরূপ দৃষ্টিসম্পন্ন : স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিচ্ছেদ করলে বা করালে, গ্রাম লুণ্ঠন, এক এক গৃহ ঘিরে লুট, পথে লুকিয়ে ডাকাতি করলে, পরস্ত্রীর সাথে ব্যভিচার করলে কিম্বা মিথ্যা বললে পাপ হয়। পাপ করতেছি জেনে পাপ করলেও পাপ হয়। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, এক মাংসপুঞ্জে পরিণত করলেও পাপ হয়। পাপের আগমনও হয়। যদি হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য পাপ হয়, পাপের আগমনও হয়। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তজ্জন্য পুণ্য হয়, পুণ্যের আগমনও হয়। দান, ইন্দ্রিয় দমন, শীল, সংযম এবং সত্যবাক্য বলায়ও পুণ্য হয়, পুণ্যের আগমনও হয়।”</p>
<p class="bodytext">২৯. “ভন্তে, আমার শঙ্কা (সংশয়) ও বিচিকিৎসা (সন্দেহ) উৎপন্ন হচ্ছে, এই শ্রমণ-ব্রাহ্মণগণের মধ্যে কে সত্য বলছেন আর কে মিথ্যা বলছেন।?”</p>
<p class="bodytext">“হে গ্রামপতি, তোমার শঙ্কা হবেই, তোমার বিচিকিৎসা হবেই। সন্দেহ উৎপন্ন হবার কারণ আছে বলেই তোমার সন্দেহ উৎপন্ন হচ্ছে।” “ভন্তে, ভগবানের প্রতি আমি এরূপ প্রসন্ন, ভগবান আমাকে সেরূপ ধর্মদেশনা করুন যাতে আমি এই সংশয় ত্যাগ করতে পারি।”</p>
<p class="bodytext">৩০. “হে গ্রামপতি, ধর্মসমাধি আছে। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে। হে গ্রামপতি, ধর্মসমাধি কী?”</p>
<p class="bodytext">“হে গ্রামপতি, এখানে আর্যশ্রাবক প্রাণিহত্যা ত্যাগ করে প্রাণিহত্যা হতে বিরত হন, অদত্তগ্রহণ ত্যাগ করে অদত্তগ্রহণ হতে বিরত হন, মিথ্যাকামাচার ত্যাগ করে মিথ্যাকামাচার (ব্যভিচার) হতে বিরত হন, মিথ্যাভাষণ ত্যাগ করে মিথ্যাভাষণ হতে বিরত হন, পিশুনবাক্য ত্যাগ করে পিশুনবাক্য হতে বিরত হন, পৌরুষবাক্য ত্যাগ করে পৌরুষবাক্য হতে বিরত হন, সম্প্রলাপ ত্যাগ করে সম্প্রলাপ হতে বিরত হন, অভিধ্যা (লোভ) ত্যাগ করে অনভিধ্যালু (নির্লোভী) হন, ব্যাপাদ-দ্বেষ ত্যাগ করে অব্যাপন্নচিত্ত হন, মিথ্যাদৃষ্টি ত্যাগ করে সম্যক দৃষ্টি হন।”</p>
<p class="bodytext">৩১. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মৈত্রীসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্ব দিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপে বিবেচনা করেন, ‘যে শাস্তা এরূপ বাদী এরূপ দৃষ্টিসম্পন্ন : দানের ফল নেই, যজ্ঞের ফল নেই, অতিথি সৎকারের ফল নেই, সুকৃত-দুষ্কৃত কর্মের ফল নেই, ইহলোক নেই, পরলোক নেই (সেই সেই লোকে সকলে উচ্ছিন্ন হয়ে থাকে), মাতাপিতার প্রতি সুব্যবহার বা দুর্ব্যবহারের কোনো ফল ভোগ করতে হয় না। ঔপপাতিক সত্ত্ব (মাতাপিতার সংযোগ ব্যতীত উৎপন্ন প্রাণী) নাই। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ নাই যাঁরা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন। যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় (দুর্বল বা সবল) কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে কায়-বাক্য-মনে আমি সংযত, সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো’। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৩২. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মৈত্রীসহগত-চিত্তে একদিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৩৩. দানের ফল আছে, যজ্ঞের ফল আছে, অতিথি সৎকারের ফল আছে, সুকৃত-দুষ্কৃত কর্মের ফল আছে, ইহলোক আছে, পরলোক আছে, মাতাপিতার প্রতি সুব্যবহার বা দুর্ব্যবহারের ফল ভোগ করতে হয়, ঔপপাতিক সত্ত্ব আছে। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ আছেন যারা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।’</p>
<p class="bodytext">৩৪. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৩৫. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মৈত্রীসহগত-চিত্তে একদিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপে বিবেচনা করেন : ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৩৬. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিছেদন করলে বা করালে, গ্রাম লুণ্ঠন, এক এক গৃহ ঘিরে লুঠ, পথে লুকিয়ে ডাকাতি করলে, পরস্ত্রীর সহিত ব্যভিচার করলে কিংবা মিথ্যা বললে পাপ হয় না। পাপ করতেছি জেনে পাপ করলেও পাপ হয় না। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, একপুঞ্জ বা স্তূপ করলেও পাপ হয় না, পাপের আগমন হয় না। যদি কেহ হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য কোনো পাপ হয় না, পাপের আগমনও হয় না। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তথাপি তজ্জন্য পুণ্য নাই, পুণ্যের আগমনও নাই। দান, ইন্দ্রিয় দমন, শীল, সংযম এবং সত্যবাক্য বলায়ও কোনো পুণ্য হতে পারে না, পুণ্যের আগমনও হয় না।</p>
<p class="bodytext">৩৭. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৩৮. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মৈত্রীসহগত-চিত্তে একদিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মৈত্রীসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৩৯. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিচ্ছেদ করলে বা করালে, গ্রাম লুণ্ঠন, এক এক গৃহ ঘিরে লুট, পথে লুকিয়ে ডাকাতি করলে, পরস্ত্রীর সাথে ব্যভিচার করলে কিম্বা মিথ্যা বললে পাপ হয়। পাপ করতেছি জেনে পাপ করলেও পাপ হয়। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, এক মাংসপুঞ্জে পরিণত করলেও পাপ হয়। পাপের আগমনও হয়। যদি হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য পাপ হয়, পাপের আগমনও হয়। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তজ্জন্য পুণ্য হয়, পুণ্যের আগমনও হয়। দান, ইন্দ্রিয় দমন, শীল, সংযম এবং সত্যবাক্য বলায়ও পুণ্য হয়, পুণ্যের আগমনও হয়।</p>
<p class="bodytext">৪০. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৪১. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে করুণাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অর্ধঃ, তির্যক সর্বতোভাবে সর্বদিক করুণাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপ বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৪২. দানের ফল নেই, যজ্ঞের ফল নেই, অতিথি সৎকারের ফল নেই, সুকৃত-দুষ্কৃত কর্মের ফল নেই, ইহলোক নেই, পরলোক নেই (সেই সেই লোকে সকলে উচ্ছিন্ন হয়ে থাকে), মাতাপিতার প্রতি সুব্যবহার বা দুর্ব্যবহারের কোনো ফল ভোগ করতে হয় না। ঔপপাতিক সত্ত্ব (মাতাপিতার সংযোগ ব্যতীত উৎপন্ন প্রাণী) নাই। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ নাই যাঁরা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।</p>
<p class="bodytext">৪৩. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৪৪. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে করুণাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অর্ধঃ, তির্যক সর্বতোভাবে সর্বদিক করুণাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপ বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৪৫. দানের ফল আছে, যজ্ঞের ফল আছে, অতিথি সৎকারের ফল আছে, সুকৃত-দুষ্কৃত কর্মের ফল আছে, ইহলোক আছে, পরলোক আছে, মাতাপিতার প্রতি সুব্যবহার বা দুর্ব্যবহারের ফল ভোগ করতে হয়, ঔপপাতিক সত্ত্ব আছে। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ আছেন যারা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।</p>
<p class="bodytext">৪৬. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৪৭. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে করুণাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অর্ধঃ, তির্যক সর্বতোভাবে সর্বদিক করুণাসহগত, বিপুল, মহদগত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপ বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৪৮. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বার করালে, প্রাণিহত্যা ও চুরি করলে বা করালে, সন্ধিছেদন করলে বা করালে, গ্রাম লুণ্ঠন, এক এক গৃহ ঘিরে লুঠ, পথে লুকিয়ে ডাকাতি করলে, পরস্ত্রীর সহিত ব্যভিচার করলে কিংবা মিথ্যা বললে পাপ হয় না। পাপ করতেছি জেনে পাপ করলেও পাপ হয় না। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, একপুঞ্জ বা স্তূপ করলেও পাপ হয় না, পাপের আগমন হয় না। যদি কেহ হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য কোনো পাপ হয় না, পাপের আগমনও হয় না। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তথাপি তজ্জন্য পুণ্য নাই, পুণ্যের আগমনও নাই। দান, ইন্দ্রিয় দমন, শীল, সংযম এবং সত্যবাক্য বলায়ও কোনো পুণ্য হতে পারে না, পুণ্যের আগমনও হয় না।</p>
<p class="bodytext">৪৯. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৫০. হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে করুণাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অর্ধঃ, তির্যক সর্বতোভাবে সর্বদিক করুণাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এরূপ বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৫১. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিচ্ছেদ করলে বা করালে, গ্রাম লুণ্ঠন, এক এক গৃহ ঘিরে লুট, পথে লুকিয়ে ডাকাতি করলে, পরস্ত্রীর সাথে ব্যভিচার করলে কিম্বা মিথ্যা বললে পাপ হয়। পাপ করতেছি জেনে পাপ করলেও পাপ হয়। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, এক মাংসপুঞ্জে পরিণত করলেও পাপ হয়। পাপের আগমনও হয়। যদি হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য পাপ হয়, পাপের আগমনও হয়। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তজ্জন্য পুণ্য হয়, পুণ্যের আগমনও হয়। দান, ইন্দ্রিয় দমন, শীল, সংযম এবং সত্যবাক্য বলায়ও পুণ্য হয়, পুণ্যের আগমনও হয়।</p>
<p class="bodytext">৫২. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৫৩. হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মুদিতাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মুদিতাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৫৪. দানের ফল নেই, যজ্ঞের ফল নেই, অতিথি সৎকারের ফল নেই, সুকৃত-দুষ্কৃত কর্মের ফল নেই, ইহলোক নেই, পরলোক নেই (সেই সেই লোকে সকলে উচ্ছিন্ন হয়ে থাকে), মাতাপিতার প্রতি সুব্যবহার বা দুর্ব্যবহারের কোনো ফল ভোগ করতে হয় না। ঔপপাতিক সত্ত্ব (মাতাপিতার সংযোগ ব্যতীত উৎপন্ন প্রাণী) নাই। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ নাই যাঁরা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।</p>
<p class="bodytext">৫৫. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৫৬. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মুদিতাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মুদিতাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৫৭. দানের ফল আছে, যজ্ঞের ফল আছে, অতিথি সৎকারের ফল আছে, সুকৃত-দুষ্কৃত কর্মের ফল আছে, ইহলোক আছে, পরলোক আছে, মাতাপিতার প্রতি সুব্যবহার বা দুর্ব্যবহারের ফল ভোগ করতে হয়, ঔপপাতিক সত্ত্ব আছে। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ আছেন যারা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।</p>
<p class="bodytext">৫৮. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৫৯. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মুদিতাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মুদিতাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৬০. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বার করালে, প্রাণিহত্যা ও চুরি করলে বা করালে, সন্ধিছেদন করলে বা করালে, গ্রাম লুণ্ঠন, এক এক গৃহ ঘিরে লুঠ, পথে লুকিয়ে ডাকাতি করলে, পরস্ত্রীর সহিত ব্যভিচার করলে কিংবা মিথ্যা বললে পাপ হয় না। পাপ করতেছি জেনে পাপ করলেও পাপ হয় না। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, একপুঞ্জ বা স্তূপ করলেও পাপ হয় না, পাপের আগমন হয় না। যদি কেহ হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য কোনো পাপ হয় না, পাপের আগমনও হয় না। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তথাপি তজ্জন্য পুণ্য নাই, পুণ্যের আগমনও নাই। দান, ইন্দ্রিয় দমন, শীল, সংযম এবং সত্যবাক্য বলায়ও কোনো পুণ্য হতে পারে না, পুণ্যের আগমনও হয় না।”</p>
<p class="bodytext">৬১. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৬২. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে মুদিতাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক মুদিতাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী, এরূপ দৃষ্টিসম্পন্ন : </p>
<p class="bodytext">৬৩. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিচ্ছেদ করলে বা করালে, গ্রাম লুণ্ঠন, এক এক গৃহ ঘিরে লুট, পথে লুকিয়ে ডাকাতি করলে, পরস্ত্রীর সাথে ব্যভিচার করলে কিম্বা মিথ্যা বললে পাপ হয়। পাপ করতেছি জেনে পাপ করলেও পাপ হয়। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, এক মাংসপুঞ্জে পরিণত করলেও পাপ হয়। পাপের আগমনও হয়। যদি হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য পাপ হয়, পাপের আগমনও হয়। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তজ্জন্য পুণ্য হয়, পুণ্যের আগমনও হয়। দান, ইন্দ্রিয় দমন, শীল, সংযম এবং সত্যবাক্য বলায়ও পুণ্য হয়, পুণ্যের আগমনও হয়।”</p>
<p class="bodytext">৬৪. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৬৫. হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে উপেক্ষাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে উর্ধ্ব, অধঃ, তির্যক সর্বতোভাবে সর্বদিক উপেক্ষাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, যে শাস্তা এরূপ বাদী ও এরূপ দৃষ্টিসম্পন্ন : </p>
<p class="bodytext">৬৬. দানের ফল নেই, যজ্ঞের ফল নেই, অতিথি সৎকারের ফল নেই, সুকৃত-দৃষ্কৃত কর্মের ফল নেই, ইহলোক নেই, পরলোক নেই (সেই সেই লোকে সকলে উচ্ছিন্ন হয়ে থাকে), মাতাপিতার প্রতি সুব্যবহার বা দুর্ব্যবহারের কোনো ফল ভোগ করতে হয় না। ঔপপাতিক সত্ত্ব (মাতাপিতার সংযোগ ব্যতীত উৎপন্ন প্রাণী) নাই। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ নাই যাঁরা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।”</p>
<p class="bodytext">৬৭. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৬৮. হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে উপেক্ষাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে উর্ধ্ব, অধঃ, তির্যক সর্বতোভাবে সর্বদিক উপেক্ষাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, যে শাস্তা এরূপ বাদী ও এরূপ দৃষ্টিসম্পন্ন : </p>
<p class="bodytext">৬৯. দানের ফল আছে, যজ্ঞের ফল আছে, অতিথি সৎকারের ফল আছে, সুকৃত-দুষ্কৃত কর্মের ফল আছে, ইহলোক আছে, পরলোক আছে, মাতাপিতার প্রতি সুব্যবহার বা দুর্ব্যবহারের ফল ভোগ করতে হয়, ঔপপাতিক সত্ত্ব আছে। জগতে সম্যক প্রতিপন্ন, সম্যক মার্গপ্রাপ্ত এমন শ্রমণ-ব্রাহ্মণ আছেন যারা স্বয়ং অভিজ্ঞানে ইহলোক ও পরলোক প্রত্যক্ষ করে বলতে পারেন।”</p>
<p class="bodytext">৭০. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো। এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৭১. হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে উপেক্ষাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক উপেক্ষাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী ও এরূপ দৃষ্টিসম্পন্ন : </p>
<p class="bodytext">৭২. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বার করালে, প্রাণিহত্যা ও চুরি করলে বা করালে, সন্ধিছেদন করলে বা করালে, গ্রাম লুণ্ঠন, এক এক গৃহ ঘিরে লুঠ, পথে লুকিয়ে ডাকাতি করলে, পরস্ত্রীর সহিত ব্যভিচার করলে কিংবা মিথ্যা বললে পাপ হয় না। পাপ করতেছি জেনে পাপ করলেও পাপ হয় না। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, একপুঞ্জ বা স্তূপ করলেও পাপ হয় না, পাপের আগমন হয় না। যদি কেহ হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য কোনো পাপ হয় না, পাপের আগমনও হয় না। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তথাপি তজ্জন্য পুণ্য নাই, পুণ্যের আগমনও নাই। দান, ইন্দ্রিয় দমন, শীল, সংযম এবং সত্যবাক্য বলায়ও কোনো পুণ্য হতে পারে না, পুণ্যের আগমনও হয় না।</p>
<p class="bodytext">৭৩. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">৭৪. “হে গ্রামপতি, সেই আর্যশ্রাবক এভাবে বিগত-অভিধ্যা, বিগত-ব্যাপাদ, অবিমূঢ়, সম্প্রজ্ঞাত ও স্মৃতিমান হয়ে উপেক্ষাসহগত-চিত্তে এক দিক স্ফুরিত করে অবস্থান করেন, তথা দ্বিতীয় দিক, তৃতীয় দিক, চতুর্থ দিক, ক্রমে ঊর্ধ্ব, অধঃ, তির্যক সর্বতোভাবে সর্বদিক উপেক্ষাসহগত, বিপুল, মহদ্&zwnj;গত, অপ্রমেয়, অবৈর ও অহিংস চিত্তে স্ফুরিত করে অবস্থান করেন। তিনি এভাবে বিবেচনা করেন, ‘যে শাস্তা এরূপ বাদী ও এরূপ দৃষ্টিসম্পন্ন : </p>
<p class="bodytext">৭৫. স্বহস্তে করলে বা আদেশ দিয়ে করালে, ছেদন করলে বা করালে, দণ্ডদ্বারা পীড়ন করলে বা করালে, চুরি প্রভৃতি দ্বারা শোক উৎপাদন করলে বা করালে, (বন্ধনাগারে নিক্ষেপ করে বা অনাহারে রেখে) শারীরিক মানসিক কষ্ট দিলে বা দেওয়ালে, নিজে বিচলিত করলে বা অপরের দ্বারা করালে, প্রাণিহত্যা ও চুরি করলে বা করালে, সন্ধিচ্ছেদ করলে বা করালে, গ্রাম লুণ্ঠন, এক এক গৃহ ঘিরে লুট, পথে লুকিয়ে ডাকাতি করলে, পরস্ত্রীর সাথে ব্যভিচার করলে কিম্বা মিথ্যা বললে পাপ হয়। পাপ করতেছি জেনে পাপ করলেও পাপ হয়। ধারালো ক্ষুরের চক্র ঘুরায়ে এই পৃথিবীর সমস্ত প্রাণীকে কেটে এক মাংসরাশি, এক মাংসপুঞ্জে পরিণত করলেও পাপ হয়। পাপের আগমনও হয়। যদি হত্যা, আঘাত, ছেদন, বেত্রাঘাত করতে করতে গঙ্গার দক্ষিণ তীর পর্যন্ত যায়, তথাপি সেজন্য পাপ হয়, পাপের আগমনও হয়। যদি কেহ দান দিয়ে বা দান করায়ে, যজ্ঞ করে বা করায়ে গঙ্গার উত্তর তীর পর্যন্ত পৌঁছে, তজ্জন্য পুণ্য হয়, পুণ্যের আগমনও হয়। দান, ইন্দ্রিয় দমন, শীল, সংযম এবং সত্যবাক্য বলায়ও পুণ্য হয়, পুণ্যের আগমনও হয়।</p>
<p class="bodytext">৭৬. যদি সেই শাস্তার বচন সত্য হয়, তথাপি আমার নিশ্চয়তা আছে যেহেতু আমি সভয় বা নির্ভয় কোনো প্রাণীর প্রতি উৎপীড়ন করি না এবং এখানে আমি উভয়দিকে সৌভাগ্যবান যে আমি কায়-বাক্য-মনে সংযত; সেহেতু দেহত্যাগে মৃত্যুর পর আমি সুগতি-স্বর্গলোকে উৎপন্ন হবো।’ এরূপ চিন্তা করাতে তার মধ্যে প্রামোদ্য উৎপন্ন হয়, প্রমুদিতের মধ্যে প্রীতি জন্মে, প্রীতি-প্রফুল্লিতের দেহ প্রশান্ত হয়, তিনি প্রশান্ত দেহে সুখ অনুভব করেন এবং সুখী দেহীর চিত্ত সমাহিত হয়। হে গ্রামপতি, ইহাই ধর্মসমাধি। তুমি যদি তথায় চিত্ত সমাহিত করতে পার তবে তুমি এই সংশয় অপনোদন করতে পারবে।”</p>
<p class="bodytext">এরূপ উক্ত হলে পাটলিয় গ্রামপতি ভগবানকে বললেন : </p>
<p class="bodytext">৭৭. “অতি সুন্দর ভন্তে! অতি মনোহর ভন্তে! যেমন কেহ অধোমুখীকে ঊর্ধ্বমুখী করে, আবৃতকে অনাবৃত করে, ভ্রান্ত পথিককে পথ প্রদর্শন করে অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু)-সমূহ দেখতে পায়; এরূপে ভন্তে! ভগবান কর্তৃক বিবিধ পর্যায়ে বিবিধ যুক্তিতে ধর্ম প্রকাশিত হয়েছে। ভন্তে! আমি ভগবানের ও ভগবৎ প্রতিষ্ঠিত ধর্ম এবং ভিক্ষুসংঘের শরণাগত হচ্ছি; আজ হতে আমরণ ভগবান আমাকে শরণাগত উপাসকরূপে গ্রহণ করুন।”</p>
<p class="centered">ত্রয়োদশতম সূত্র সমাপ্ত।</p>
<p class="centered">গ্রামপতি-সংযুক্ত সমাপ্ত।</p>
<p class="bodytext">স্মারক গাথা :</p>
<p class="gatha">চণ্ড, পুট, যোদ্ধা, হস্তী, অশ্ব আর অসিবন্ধক হলো যুক্ত;</p>
<p class="gatha">দেশনা, শঙ্খ, কুল, মণিচুড়ক, ভদ্রক, </p>
<p class="gatha">রাসিয় পাটলিয় মিলে গ্রামপতি সংযুক্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">৯. অসংস্কৃত-সংযুক্ত</h1>
<div class="chaptxt">
<h2 class="title">১. প্রথম বর্গ</h2>
<h3 class="subhead">১. কায়গতাস্মৃতি সূত্র</h3>
<p class="bodytext">৩৬৬. ১. আমি এরূপ শুনেছি। এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিক নির্মিত আরামে। তথায় ভগবান সমবেত ভিক্ষুগণকে আহ্বান করলেন, “হে ভিক্ষুগণ, ” “হ্যাঁ, ভদন্ত।” বলে সেই ভিক্ষুগণ প্রত্যুত্তরে তাঁদের সম্মতি জানালেন। ভগবান বললেন : </p>
<p class="bodytext">২. “হে ভিক্ষুগণ, আমি তোমাদেরকে অসংস্কৃত<span class="ftnRef">[266]</span> ও অসংস্কৃতগামী মার্গ (পথ) সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? হে ভিক্ষুগণ, যা রাগক্ষয়, দ্বেষক্ষয় ও মোহক্ষয়, তাকেই বলা হয় অসংস্কৃত। হে ভিক্ষুগণ, অসংস্কৃতগামী মার্গ কী? কায়গতাস্মৃতি<span class="ftnRef">[267]</span>। ভিক্ষুগণ, ইহাকে বলা হয় অসংস্কৃতগামীমার্গ।”</p>
<p class="bodytext">“হে ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো।”</p>
<p class="bodytext">৩. “ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না, তোমাদের প্রতি ইহাই আমাদের অনুশাসন (অনুজ্ঞা)।”</p>
<p class="centered">প্রথম সূত্র সমাপ্ত।</p>
<h3 class="subhead">২. শমথ-বিদর্শন সূত্র</h3>
<p class="bodytext">৩৬৭. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত। হে ভিক্ষুগণ, অসংস্কৃতগামী মার্গ কী? শমথ<span class="ftnRef">[268]</span> এবং বিদর্শন<span class="ftnRef">[269]</span>। ভিক্ষুগণ, ইহাকেই বলা হয় অসংস্কৃতগামী মার্গ।”</p>
<p class="bodytext">“হে ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো।”</p>
<p class="bodytext">২. “ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না, তোমাদের প্রতি ইহাই আমাদের অনুশাসন।”</p>
<p class="centered">দ্বিতীয় সূত্র সমাপ্ত।</p>
<h3 class="subhead">৩. সবিতর্ক-সবিচার সূত্র</h3>
<p class="bodytext">৩৬৮. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “হে ভিক্ষুগণ, অসংস্কৃতগামী মার্গ কী? সবিতর্ক-সবিচার সমাধি, অবিতর্ক-বিচারমাত্র সমাধি, অবিতর্ক-অবিচার সমাধি। ভিক্ষুগণ, ইহাকেই বলা হয় অসংস্কৃতগামী মার্গ। ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো।”</p>
<p class="bodytext">৩. “ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না, তোমাদের প্রতি ইহাই আমাদের অনুশাসন।”</p>
<h3 class="subhead">৪. শূন্যতা-সমাধি সূত্র</h3>
<p class="bodytext">৩৬৯. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “হে ভিক্ষুগণ, অসংস্কৃতগামী মার্গ কী? শূন্যতা সমাধি, অনিমিত্ত সমাধি, অপ্রণিহিত সমাধি। ভিক্ষুগণ, ইহাকেই বলে অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">চতুর্থ সূত্র সমাপ্ত।</p>
<h3 class="subhead">৫. স্মৃতিপ্রস্থান<span class="ftnRef">[270]</span> সূত্র</h3>
<p class="bodytext">৩৭০. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? চারি স্মৃতিপ্রস্থান। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">পঞ্চম সূত্র সমাপ্ত।</p>
<h3 class="subhead">৬. সম্যক-প্রধান<span class="ftnRef">[271]</span> সূত্র</h3>
<p class="bodytext">৩৭১. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? চারি সম্যক প্রধান। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">ষষ্ঠ সূত্র সমাপ্ত।</p>
<h3 class="subhead">৭. ঋদ্ধিপাদ<span class="ftnRef">[272]</span> সূত্র</h3>
<p class="bodytext">৩৭২. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? চারি ঋদ্ধিপাদ। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">সপ্তম সূত্র সমাপ্ত।</p>
<h3 class="subhead">৮. ইন্দ্রিয় সূত্র</h3>
<p class="bodytext">৩৭৩. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? পঞ্চ ইন্দ্রিয়<span class="ftnRef">[273]</span>। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">অষ্টম সূত্র সমাপ্ত।</p>
<h3 class="subhead">৯. বল সূত্র</h3>
<p class="bodytext">৩৭৪. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? পঞ্চ বল<span class="ftnRef">[274]</span>। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">নবম সূত্র সমাপ্ত।</p>
<h3 class="subhead">১০. বোধ্যঙ্গ<span class="ftnRef">[275]</span> সূত্র</h3>
<p class="bodytext">৩৭৫. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? সপ্ত বোধ্যঙ্গ। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">দশম সূত্র সমাপ্ত।</p>
<h3 class="subhead">১১. মার্গাঙ্গ সূত্র</h3>
<p class="bodytext">৩৭৬. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? আর্য অষ্টাঙ্গিক মার্গ। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">একাদশতম সূত্র সমাপ্ত।</p>
<p class="centered">প্রথম বর্গ সমাপ্ত।</p>
<p class="bodytext">স্মারক গাথা :</p>
<p class="gatha">কায়, শমথ, সবিতর্ক, শূন্যতা আর স্মৃতিপ্রস্থান;</p>
<p class="gatha">ঋদ্ধিপাদ, ইন্দ্রিয়, বল, বোধ্যঙ্গ আর সম্যক প্রধান;</p>
<p class="gatha">একাদশতমে মার্গ হলো যুক্ত; স্মারক গাথা এভাবে হলে উক্ত।</p>
<br clear="all" style="page-break-before:always">
<p class="bodytext">&nbsp;</p>
<h2 class="title">২. দ্বিতীয় বর্গ</h2>
<h3 class="subhead">১. অসংস্কৃত সূত্র</h3>
<p class="bodytext">৩৭৭. ১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২. “ভিক্ষুগণ, অসংস্কৃতগামী মার্গ কী? শমথ। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৪. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৫. “ভিক্ষুগণ, অসংস্কৃতগামী মার্গ কী? বিদর্শন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৬. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৭. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৮. “ভিক্ষুগণ, অসংস্কৃতগামী মার্গ কী? সবিতর্ক সবিচারমাত্র সমাধি। ভিক্ষুগণ, ইহাকেই বলা হয় অসংস্কৃতগামী মার্গ।”</p>
<p class="bodytext">৯. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১০. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১১. “ভিক্ষুগণ, অসংস্কৃতগামী মার্গ কী? অবিতর্ক বিচারমাত্র সমাধি। ভিক্ষুগণ, ইহাকেই বলা হয় অসংস্কৃতগামী মার্গ।”</p>
<p class="bodytext">১২. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১৩. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১৪. “ভিক্ষুগণ, অসংস্কৃতগামী মার্গ কী? অবিতর্ক অবিচার সমাধি। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১৫. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১৬. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১৭. “ভিক্ষুগণ, অসংস্কৃতগামী মার্গ কী? শূন্যতা সমাধি। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১৮. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমার অনুশাসন।”</p>
<p class="bodytext">১৯. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২০. “ভিক্ষুগণ, অসংস্কৃতগামী মার্গ কী? অনিমিত্ত সমাধি। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">২২. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">২৩. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২৪. “ভিক্ষুগণ, অসংস্কৃতগামী মার্গ কী? অপ্রণিহিত সমাধি। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">২৫. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">২৬. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">২৭. “ভিক্ষুগণ, অসংস্কৃতগামী মার্গ কী? এই শাসনে বীর্যবান, সম্প্রজ্ঞাত, স্মৃতিমান ভিক্ষু জগতে (উপাদানস্কন্ধে) অভিধ্যা (লোভ), দৌর্মনস্য (দ্বেষ) বিনোদন করে রূপ-কায়ে কায়ানুদর্শী হয়ে অবস্থান করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">২৮. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">২৯. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৩০. “ভিক্ষুগণ, অসংস্কৃতগামী মার্গ কী? এই শাসনে বীর্যবান, সম্প্রজ্ঞাত, স্মৃতিমান ভিক্ষু জগতে (উপাদানস্কন্ধে) অভিধ্যা (লোভ), দৌর্মনস্য (দ্বেষ) বিনোদন করে বেদনায় বেদনানুদর্শী হয়ে অবস্থান করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩১. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৩২. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৩৩. “ভিক্ষুগণ, অসংস্কৃতগামী মার্গ কী? এই শাসনে বীর্যবান, সম্প্রজ্ঞাত, স্মৃতিমান ভিক্ষু জগতে (উপাদানস্কন্ধে) অভিধ্যা (লোভ), দৌর্মনস্য (দ্বেষ) বিনোদন করে চিত্তে চিত্তানুদর্শী হয়ে অবস্থান করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩৪. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৩৫. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৩৬. “ভিক্ষুগণ, অসংস্কৃতগামী মার্গ কী? এই শাসনে বীর্যবান, সম্প্রজ্ঞাত, স্মৃতিমান ভিক্ষু (জগতে উপাদানস্কন্ধে) অভিধ্যা (লোভ), দৌর্মনস্য (দ্বেষ) বিনোদন করে ধর্মে ধর্মানুদর্শী হয়ে অবস্থান করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৩৭. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৩৮. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৩৯. “ভিক্ষুগণ, অসংস্কৃতগামী মার্গ কী? এখানে ভিক্ষু অনুৎপন্ন পাপা-অকুশলধম<span class="ftnRef">[276]</span> অনুৎপত্তির নিমিত্ত ছন্দ<span class="ftnRef">[277]</span> জন্মায়, প্রচেষ্টা করে, বীর্য প্রবর্তন করে, চিত্ত নিয়োজিত করে, উপায় উদ্ভাবন করে। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৪০. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৪১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৪২. “ভিক্ষুগণ, অসংস্কৃতগামী মার্গ কী? এখানে ভিক্ষু উৎপন্ন পাপা-অকুশলধর্মের ক্ষয়ের নিমিত্ত ছন্দ (রুচি) জন্মায়, প্রচেষ্টা করে, বীর্য প্রয়োগ করে, চিত্ত নিয়োজিত করে, উপায় উদ্ভাবন করে। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৪৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৪৪. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৪৫. “ভিক্ষুগণ, অসংস্কৃতগামী মার্গ কী? এখানে ভিক্ষু অনুৎপন্ন কুশল ধর্মের উৎপত্তির জন্য ছন্দ (রুচি) জন্মায়, প্রচেষ্টা করে, বীর্য প্রয়োগ করে, চিত্ত নিয়োজিত করে, উপায় উদ্ভাবন করে। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৪৬. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৪৭. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৪৮. “ভিক্ষুগণ, অসংস্কৃতগামী মার্গ কী? এখানে ভিক্ষু উৎপন্ন কুশলধর্মের স্থিতি, সংরক্ষণ, বৃদ্ধি, বৈপুল্য, বর্ধন ও ভাবনায় পরিপূর্ণতার জন্য ছন্দ (ইচ্ছা) জন্মায়, প্রচেষ্টা করে, বীর্য প্রয়োগ করে, চিত্ত নিয়োজিত করে, উপায় উদ্ভাবন করে। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৪৯. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৫০. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৫১. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু ছন্দ-সমাধি<span class="ftnRef">[278]</span> প্রধান সংস্কারযুক্ত ঋদ্ধিপাদ ভাবনা করেন<span class="ftnRef">[279]</span>। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৫২. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৫৩. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৫৪. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বীর্য-সমাধি<span class="ftnRef">[280]</span> প্রধান সংস্কারযুক্ত ঋদ্ধিপাদ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৫৫. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৫৬. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৫৭. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু চিত্ত-সমাধি প্রধান সংষ্কারযুক্ত ঋদ্ধিপাদ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৫৮. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৫৯. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৬০. “ভিক্ষুগণ, অসংস্কৃতগামী মার্গ কী? এখানে ভিক্ষু বীমাংসা (প্রজ্ঞা)-সমাধি প্রধান সংস্কারযুক্ত ঋদ্ধিপাদ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৬১. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৬২. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৬৩. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী<span class="ftnRef">[281]</span> শ্রদ্ধা-ইন্দ্রিয় ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৬৪. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৬৫. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৬৬. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী বীর্য-ইন্দ্রিয় ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৬৭. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৬৮. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৬৯. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী স্মৃতি-ইন্দ্রিয় ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৭০. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৭১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৭২. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সমাধি-ইন্দ্রিয় ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৭৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৭৪. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৭৫. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী প্রজ্ঞা-ইন্দ্রিয় ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৭৬. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৭৭. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৭৮. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী শ্রদ্ধাবল ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৭৯. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৮০. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৮১. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী বীর্যবল ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৮২. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৮৩. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৮৪. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী স্মৃতিবল ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৮৫. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৮৬. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৮৭. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সমাধিবল ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৮৮. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৮৯. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৯০. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী প্রজ্ঞাবল ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৯১. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৯২. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৯৩. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী স্মৃতি সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৯৪. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৯৫. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৯৬. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী ধর্মবিচয় সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">৯৭. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">৯৮. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">৯৯. “ভিক্ষুগণ, অসংস্কৃতগামী মার্গ কী? এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত বিসর্জন-পরিণামী বীর্য-সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১০০. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১০১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১০২. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী প্রীতি-সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১০৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১০৪. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১০৫. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী প্রশ্রদ্ধি (প্রশান্তি)-সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১০৬. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১০৭. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১০৮. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সমাধি-সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১০৯. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১১০. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১১১. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন পরিণামী উপেক্ষা-সম্বোধ্যঙ্গ ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১১২. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১১৩. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১১৪. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-দৃষ্টি ভাবনা করন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১১৫. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১১৬. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১১৭. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-সংকল্প ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১১৮. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১১৯. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১২০. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-বাক্য ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১২১. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১২২. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১২৩. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-কর্ম ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১২৪. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১২৫. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১২৬. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-আজীব ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১২৭. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১২৮. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১২৯. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-ব্যায়াম (প্রচেষ্টা) ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১৩০. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১৩১. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১৩২. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-স্মৃতি ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১৩৩. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="bodytext">১৩৪. “হে ভিক্ষুগণ, আমি তোমাদেরকে অসংস্কৃত ও অসংস্কৃতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অসংস্কৃত কী? ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অসংস্কৃত।”</p>
<p class="bodytext">১৩৫. “ভিক্ষুগণ, অসংস্কৃতগামী মার্গ কী? ভিক্ষুগণ, এখানে ভিক্ষু বিবেক-আশ্রিত, বিরাগ-আশ্রিত, নিরোধ-আশ্রিত, বিসর্জন-পরিণামী সম্যক-সমাধি ভাবনা করেন। ভিক্ষুগণ, ইহাকে বলা হয় অসংস্কৃতগামী মার্গ।”</p>
<p class="bodytext">১৩৬. “ভিক্ষুগণ, আমাকর্তৃক তোমাদের নিকট এই অসংস্কৃত ও অসংস্কৃতগামী মার্গ দেশিত হলো। ভিক্ষুগণ, শাস্তার পক্ষে, শিষ্যগণের হিতৈষী অনুকম্পাকারী শিক্ষকের পক্ষে অনুকম্পাপূর্বক শিষ্যগণের প্রতি যা কর্তব্য তা আমি তোমাদের প্রতি করেছি। ভিক্ষুগণ, তোমরা বৃক্ষমূলে, শূন্যাগারে, বিজনপ্রান্তে শয়নাসন গ্রহণ করে ধ্যান কর। প্রমাদের বশবর্তী হয়ে পরে অনুতপ্ত হইও না; তোমাদের প্রতি ইহাই আমাদের অনুশাসন।”</p>
<p class="centered">প্রথম সূত্র সমাপ্ত।</p>
<h3 class="subhead">২. অনত সূত্র</h3>
<p class="bodytext">৩৭৮. “হে ভিক্ষুগণ, আমি তোমাদেরকে অনত<span class="ftnRef">[282]</span> এবং অনতগামী মার্গ সম্পর্কে দেশনা করব। তা শ্রবণ কর। হে ভিক্ষুগণ, অনত কী? হে ভিক্ষুগণ, যা রাগক্ষয়, দ্বেষক্ষয় ও মোহক্ষয়; তাকেই বলা হয় অনত।” (অবশিষ্টাংশ অসংস্কৃত সূত্রের মতো বিস্তারিত জানতে হবে।)।</p>
<h3 class="subhead">৩-৩২. অনাসবাদি সূত্র</h3>
<p class="bodytext">৩৭৯-৪০৮. অনাসব<span class="ftnRef">[283]</span> এবং অনাসবগামী মার্গ; সত্য<span class="ftnRef">[284]</span> এবং সত্যগামী মার্গ; পার<span class="ftnRef">[285]</span> এবং পারগামী মার্গ; নিপুণ<span class="ftnRef">[286]</span> এবং নিপুণগামী মার্গ; সুদুর্দশ<span class="ftnRef">[287]</span> এবং সুদুর্দশগামী মার্গ; অজর্জর<span class="ftnRef">[288]</span> এবং অজর্জরগামী মার্গ;ধ্রুব এবংধ্রুবগামী মার্গ; অক্ষয় এবং অক্ষয়গামী মার্গ; অনিদর্শন এবং অনিদর্শনগামী মার্গ; নিষপ্রপঞ্চ<span class="ftnRef">[289]</span> এবং নিষ্প্রপঞ্চগামী মার্গ; শান্তি এবং শান্তিগামী মার্গ; অমর<span class="ftnRef">[290]</span> এবং অমরগামী মার্গ; প্রণীত<span class="ftnRef">[291]</span> এবং প্রণীতগামী মার্গ; নিরাপদ-আশ্রয় এবং নিরাপদ-আশ্রয়গামী মার্গ; ক্ষেম<span class="ftnRef">[292]</span> এবং ক্ষেমগামী মার্গ; তৃষ্ণাক্ষয় এবং তৃষ্ণাক্ষয়গামী মার্গ; আশ্চর্য এবং আশ্চর্যগামী মার্গ; অদ্ভুত এবং অদ্ভুতগামী মার্গ; দুঃখমুক্তি এবং দুঃখমুক্তিগামী মার্গ; দুঃখমুক্তি ধর্ম এবং দুঃখমুক্তিধর্ম গামী মার্গ; নির্বাণ<span class="ftnRef">[293]</span> এবং নির্বাণগামী মার্গ; সান্ত্বনা এবং সান্ত্বনাগামী মার্গ; বিরাগ এবং বিরাগগামী মার্গ; শুদ্ধি এবং শুদ্ধিগামী মার্গ; মুক্তি এবং মুক্তিগামী মার্গ; অনালয় এবং অনালয়গামী মার্গ; দ্বীপ এবং দ্বীপগামীমার্গ; নিরাপত্তা এবং নিরাপত্তাগামী মার্গ; ত্রাণ এবং ত্রাণগামী মার্গ; ও শরণ<span class="ftnRef">[294]</span> এবং শরণগামী মার্গ সম্পর্কেও অসংস্কৃত সূত্রের মতো বিস্তারিতভাবে জানতে হবে।</p>
<h3 class="subhead">৩৩. পরায়ণ সূত্র</h3>
<p class="bodytext">৪০৯. “হে ভিক্ষুগণ, আমি তোমাদেরকে পরায়ণ এবং পরায়ণগামী মার্গ সম্পর্কে দেশনা করব। তা শ্রবণ কর। ভিক্ষুগণ পরায়ণ (উত্তম অবলম্বন) কী?” (অবশিষ্ট অংশ অসংস্কৃত সূত্রের মতো বিস্তারিতভাবে জানতে হবে।)</p>
<p class="centered">দ্বিতীয় বর্গ সমাপ্ত।</p>
<p class="bodytext">স্মারক গাথা :</p>
<p class="gatha">অসংস্কৃত, অনত, অনাসব, সত্য, পার, নিপুণ, সুদুর্দশ, আর</p>
<p class="gatha">অজর্জর, ধ্রুব, অক্ষয়, অনিদর্শন, নিষপ্রপঞ্চ, শান্তি আর</p>
<p class="gatha">অমর, প্রণীত, নিরাপদ আশ্রয়, ক্ষেম, তৃষ্ণাক্ষয়, আশ্চর্য, অদ্ভুত;</p>
<p class="gatha">দুঃখমুক্তি, দুঃখমুক্তিধর্ম, নির্বাণ, সান্ত্বনা, বিরাগ, শুদ্ধি সুগত দেশিত;</p>
<p class="gatha">মুক্তি, অনালয়, দ্বীপ, নিরাপত্তা, ত্রাণ, শরণ, পরায়ণ মিলে বর্গ কথিত।</p>
<p class="centered">অসংস্কৃত-সংযুক্ত সমাপ্ত।</p>
<br clear="all" style="page-break-before:always">
<p class="bodytext">&nbsp;</p></div>
<h1 class="chapter">১০. অব্যাকৃত-সংযুক্ত</h1>
<div class="chaptxt">
<h2 class="title">১. ক্ষেমা সূত্র</h2>
<p class="bodytext">৪১০. ১. এক সময় ভগবান শ্রাবস্তীতে অবস্থান করছিলেন, জেতবনে, অনাথপিণ্ডিকের বিহারে। সে সময় ভিক্ষুণী ক্ষেমা<span class="ftnRef">[295]</span> কোশলরাজ্যে জনহিতার্থে ভ্রমণ করতে করতে শ্রাবস্তী এবং সাকেতের মধ্যবর্তী তোরণবত্থুতে বাস করার অভিপ্রায়ে উপস্থিত হলেন। তখন কোশলরাজ প্রসেনজিৎও সাকেত হতে শ্রাবস্তীতে যাবার সময় সাকেত এবং শ্রাবস্তীর মধ্যবর্তী তোরণবত্থুতে একরাত্রি বাস করার জন্য উপনীত হলেন। অতঃপর কোশলরাজ প্রসেনজিৎ জনৈক পুরুষকে সম্বোধন করে বললেন, “ওহে পুরুষ, তোরণবত্থুতে সেরূপ কোনো শ্রমণ বা ব্রাহ্মণ আছে কিনা জেনে আস, যাতে আমি তাঁর সমীপে উপস্থিত হয়ে উনার সান্নিধ্য লাভ করতে পারি।”</p>
<p class="bodytext">২. “যথা আজ্ঞা, দেব!” বলে সেই পুরুষ কোশলরাজ প্রসেনজিৎকে প্রতিশ্রুতি দিয়ে সমগ্র তোরণবত্থু ভ্রমণ করে এমন কোনো শ্রমণ বা ব্রাহ্মণ দেখল না কোশলরাজ প্রসেনজিৎ যাঁর সান্নিধ্য লাভ করতে পারেন। সেই পুরুষ তোরণবত্থুতে বাস করার অভিপ্রায়ে উপনীত ভিক্ষুণী ক্ষেমাকে দেখল। দেখে যেখানে কোশলরাজ প্রসেনজিৎ সেখানে উপস্থিত হয়ে কোশলরাজ প্রসেনজিৎকে বলল, “দেব, তোরণবত্থুতে এমন কোনো শ্রমণ বা ব্রাহ্মণ নেই, দেব যাঁর সান্নিধ্য লাভ করতে পারেন। সেই ভগবান, অর্হৎ সম্যকসম্বুদ্ধের ক্ষেমা নাম্মী একজন শ্রাবিকা আছেন। সেই আর্যার সম্পর্কে এরূপ কল্যাণকীর্তিশব্দ (যশোগাথা) প্রকাশিত হয়েছে, ‘তিনি পণ্ডিত, অভিজ্ঞা, মেধাবিনী, বহুশ্রুতা, সুবক্তা, সুপ্রতিভাসম্পন্না’। দেব তাঁর সান্নিধ্য লাভ করুন।”</p>
<p class="bodytext">৩. তখন কোশলরাজ প্রসেনজিৎ যেখানে ক্ষেমা ভিক্ষুণী ছিলেন সেখানে উপস্থিত হয়ে ক্ষেমা ভিক্ষুণীকে অভিবাদন করে একপাশে উপবেশন করলেন। একপাশে উপবিষ্ট কোশলরাজ প্রসেনজিৎ ভিক্ষুণী ক্ষেমাকে বললেন, ‘আর্যে, মৃত্যুর পর তথাগত থাকে কি?” “মহারাজ, ইহা ভগবান কর্তৃক অব্যাকৃত<span class="ftnRef">[296]</span> (অব্যাখ্যাত) যে ‘মৃত্যুর পর তথাগত থাকে’।” “আর্যে, মৃত্যুর পর কি তথাগত থাকে না?” “মহারাজ ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকে না’।” “আর্যে, মৃত্যুর পর কি তথাগত থাকে, নাও থাকে?” “মহারাজ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে, নাও থাকে’।” “আর্যে, মৃত্যুর পর কি তথাগত থাকেও না, না থাকেও না?” “মহারাজ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকেও না, না থাকেও না।’”</p>
<p class="bodytext">৪. “‘আর্যে, মৃত্যুর পর তথাগত থাকে কি?’ এরূপ জিজ্ঞাসিত হয়ে আপনি বলেছেন, মহারাজ, ভগবান কর্তৃক ইহা অব্যাখ্যাত যে ‘মৃত্যুর পর তথাগত থাকে।’ ‘আর্যে, মৃত্যুর পর কি তথাগত থাকে না?’ এরূপ জিজ্ঞাসিত হয়ে আপনি বলেছেন, ‘মহারাজ, ইহাও ভগবান কর্তৃক অব্যাখ্যাত যে, মৃত্যুর পর তথাগত থাকে না।’ ‘আর্যে, মৃত্যুর পর কি তথাগত থাকে, নাও থাকে?’ এরূপ জিজ্ঞাসিত হয়ে আপনি বলেছেন, ‘মহারাজ, ইহা ভগবান কর্তৃক অব্যাখ্যাত যে, মৃত্যুর পর তথাগত থাকে, নাও থাকে।’ ‘আর্যে, মৃত্যুর পর কি তথাগত থাকেও না, না থাকেও না?’ এরূপ জিজ্ঞাসিত হয়ে আপনি বলেছেন, ‘মহারাজ, ইহাও ভগবান কর্তৃক অব্যাখ্যাত যে, মৃত্যুর পর তথাগত থাকেও না, না থাকেও না।’ আর্যে, কী হেতু কী প্রত্যয় যে ভগবান কর্তৃক ইহা অব্যাখ্যাত হয়েছে?”</p>
<p class="bodytext">৫. “তাহলে মহারাজ, আমি এ বিষয়ে আপনাকে প্রতি-প্রশ্ন জিজ্ঞেস করব, আপনি অভিরুচি অনুসারে ইহার উত্তর প্রদান করুন। মহারাজ, আপনি ইহা কী মনে করেন, এমন কোনো গণক বা মুদ্রিক<span class="ftnRef">[297]</span> বা সংখ্যাকারী<span class="ftnRef">[298]</span> আছে কি, যে গঙ্গার বালুকারাশি এভাবে গণনা করতে পারে, এতটি বালুকা বা এতশত বালুকা বা এতসহস্র বালুকা বা এত শত সহস্র বালুকা?” “নিশ্চয়ই নেই, আর্যে।” “এমন কোনো গণক বা মুদ্রিক বা সংখ্যাকারী আছে কি, যে মহাসমুদ্রের জলরাশি এভাবে গণনা করতে পারে, এত পাত্র জল, বা এত শতপাত্র জল বা এত সহস্র পাত্র জল বা এত শতসহস্রপাত্র জল?” “নিশ্চয়ই নেই, আর্যে।” “তার কারণ কী?” “আর্যে, মহাসমুদ্র সুগভীর, অপ্রমেয় ও দুর্জ্ঞেয়।”</p>
<p class="bodytext">৬. তদ্রূপভাবে মহারাজ, তথাগতকে (সত্ত্ব) বিজ্ঞাপিত করার সময় যে রূপ দ্বারা (রূপী বলে) বিজ্ঞাপিত করা যায়; সেই রূপ (তৎপ্রতিবদ্ধ সংযোজন প্রহাণ হেতু ক্ষীণাসব) তথাগতের প্রহীন (পরিত্যক্ত), উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত রূপ-সংখ্যা (ব্যবহার) বিমুক্ত হয়েছেন<span class="ftnRef">[299]</span>, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না<span class="ftnRef">[300]</span>।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে বেদনা দ্বারা বিজ্ঞাপিত করা যায়; সেই বেদনা তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত বেদনা-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে সংজ্ঞা দ্বারা বিজ্ঞাপিত করা যায়; সেই সংজ্ঞা তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত সংজ্ঞা-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে সংস্কার দ্বারা বিজ্ঞাপিত করা যায়; সেই সংস্কার তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত সংস্কার-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে বিজ্ঞান দ্বারা বিজ্ঞাপিত করা যায়; সেই বিজ্ঞান তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত বিজ্ঞান-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">৭. অতঃপর কোশলরাজ প্রসেনজিৎ ভিক্ষুণী ক্ষেমার ভাষিত বিষয় অভিনন্দন ও অনুমোদন করে আসন হতে উঠে ভিক্ষুণী ক্ষেমাকে অভিবাদন ও প্রদক্ষিণ করে প্রস্থান করলেন।</p>
<p class="bodytext">৮. অতঃপর কোশলরাজ প্রসেনজিত অপর এক সময়ে যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট কোশলরাজ প্রসেনজিৎ ভগবানকে বললেন, “ভন্তে, মৃত্যুর পর তথাগত থাকে কি?” “মহারাজ, ইহা আমাকর্তৃক অব্যাখ্যাত যে ‘মৃত্যুর পর তথাগত থাকে’।” “ভন্তে, মৃত্যুর পর কি তথাগত থাকে না?” “মহারাজ, ‘মৃত্যুর পর তথাগত থাকে না’ ইহাও আমাকর্তৃক অব্যাখ্যাত।” “ভন্তে, মৃত্যুর পর কি তথাগত থাকে, নাও থাকে?” “মহারাজ, ‘মৃত্যুর পর তথাগত থাকে, নাও থাকে’ ইহা আমাকর্তৃক অব্যাখ্যাত।” “ভন্তে, মৃত্যুর পর কি তথাগত থাকেও না, না থাকেও না?” “মহারাজ, মৃত্যুর পর তথাগত থাকেও না, না থাকেও না, ইহাও আমাকর্তৃক অব্যাখ্যাত।”</p>
<p class="bodytext">৯. “‘ভন্তে, মৃত্যুর পর তথাগত থাকে কি?’ এরূপ জিজ্ঞাসিত হয়ে আপনি বলেছেন, ‘মহারাজ, ইহা আমাকর্তৃক অব্যাখ্যাত যে ‘মৃত্যুর পর তথাগত থাকে’। ভন্তে, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, মহারাজ, ইহাও আমাকর্তৃক অব্যাখ্যাত যে ‘মৃত্যুর পর তথাগত থাকে না।’ ভন্তে, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, মহারাজ, ইহা আমাকর্তৃক অব্যাখ্যাত যে, মৃত্যুর পর তথাগত থাকে, নাও থাকে। ভন্তে, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, মহারাজ, ইহাও আমাকর্তৃক অব্যাখ্যাত যে, মৃত্যুর পর তথাগত থাকেও না, না থাকেও না। ভন্তে, কী হেতু, কী প্রত্যয় যে ইহা ভগবান কর্তৃক অব্যাখ্যাত?”</p>
<p class="bodytext">১০. “তাহলে মহারাজ, আমি আপনাকে এ বিষয়ে প্রতিপ্রশ্ন জিজ্ঞেস করব। আপনি আপনার অভিরুচি অনুযায়ী উত্তর প্রদান করুন। মহারাজ, আপনি ইহা কী মনে করেন, এমন কোনো গণক বা মুদ্রিক বা সংখ্যাকারী আছে কি, যে গঙ্গার বালুকারাশি এভাবে গণনা করতে পারে, এতটি বালুকা, বা এতশত বালুকা বা এত সহস্র বালুকা বা এতশতসহস্র বালুকা?” নিশ্চয়ই নেই, ভন্তে।” “এমন কোনো গণক বা মুদ্রিক বা সংখ্যাকারী আছে কি যে মহাসমুদ্রের জলরাশি এভাবে গণনা করতে পারে, এত পাত্র জল বা এতশতপাত্র জল বা এত সহস্র পাত্র জল বা এত শতসহস্র পাত্র জল?” “নিশ্চয়ই নেই, ভন্তে।” “তার কারণ কী?” “ভন্তে, মহাসমুদ্র সুগভীর, অপ্রমেয় ও দুর্জ্ঞেয়।”</p>
<p class="bodytext">১১. “তদ্রূপভাবে মহারাজ, তথাগতকে (সত্ত্ব) বিজ্ঞাপিত করার সময় যে রূপ দ্বারা (রূপী বলে) বিজ্ঞাপিত করা যায়; সেই রূপ (তৎপ্রতিবদ্ধ সংযোজন প্রহাণ হেতু ক্ষীণাসব) তথাগতের প্রহীন (পরিত্যক্ত), উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত রূপ-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।”</p>
<p class="bodytext">তথাগতকে (সত্ত্ব) বিজ্ঞাপিত করার সময় যে বেদনা দ্বারা বিজ্ঞাপিত করা যায়; সেই বেদনা তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত বেদনা-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে সংজ্ঞা দ্বারা বিজ্ঞাপিত করা যায়; সেই সংজ্ঞা তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত সংজ্ঞা-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে সংস্কার দ্বারা বিজ্ঞাপিত করা যায়; সেই সংস্কার তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত সংস্কার-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">তথাগতকে (সত্ত্ব) বিজ্ঞাপিত করার সময় যে বিজ্ঞান দ্বারা বিজ্ঞাপিত করা যায়; সেই বিজ্ঞান তথাগতের প্রহীন, উচ্ছিন্নমূল, শীর্ষবিহীন তালবৃক্ষসদৃশ, পুনর্ভবরহিত, ভবিষ্যতে অনুৎপত্তিশীল হয়েছে। মহারাজ, তথাগত বিজ্ঞান-সংখ্যা (ব্যবহার) বিমুক্ত হয়েছেন, মহাসমুদ্রের ন্যায় গুণগভীর, অপরিমেয় ও দুর্জ্ঞেয় হয়েছেন। সুতরাং ‘মৃত্যুর পর তথাগত থাকে’ বলা চলে না। ‘মৃত্যুর পর তথাগত থাকে না’ বলা চলে না। ‘মৃত্যুর পর তথাগত থাকে, নাও থাকে’ বলা চলে না। ‘মৃত্যুর পর তথাগত থাকেও না, না থাকেও না’ বলা চলে না।</p>
<p class="bodytext">১২. “ভন্তে, আশ্চর্য! ভন্তে, অদ্ভুত! যেখানেই শাস্তা এবং শ্রাবিকা উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলন হবে, বিরোধ হবে না, তা এই অগ্রপদেই (শ্রেষ্ঠ স্থানেই)। ভন্তে, সম্প্রতি আমি ক্ষেমা ভিক্ষুণীর নিকট উপস্থিত হয়ে এই বিষয়ের অর্থ জিজ্ঞেস করেছিলাম। ভগবানের মতই আর্যাও একই পদ-ব্যঞ্জনে সেই বিষয়ে উত্তর প্রদান করেন। ভন্তে, আশ্চর্য! ভন্তে, অদ্ভুত! যেখানেই শাস্তা এবং শ্রাবিকা উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলিন হবে, বিরোধ হবে না, তা এই অগ্রপদেই (শ্রে‘স্থানেই)। “ভন্তে, এক্ষণে আমরা গমন করব, আমাদের অনেক কৃত্য, অনেক করণীয় আছে।” “মহারাজের যেরূপ অভিরুচি।” অতঃপর কোশলরাজ প্রসেনজিৎ ভগবানের ভাষিত বিষয় অভিনন্দন ও অনুমোদন করে আসন হতে উঠে ভগবানকে অভিবাদন ও প্রদক্ষিণ করে প্রস্থান করলেন।</p>
<p class="centered">প্রথম সূত্র সমাপ্ত।</p>
<h2 class="title">২. অনুরাধ সূত্র</h2>
<p class="bodytext">৪১১. ১. এক সময় ভগবান বৈশালীতে অবস্থান করছিলেন মহাবনে, কূটাগারশালায়। সেই সময় আয়ুষ্মান অনুরাধ ভগবানের অদূরে (নিকটে) অরণ্য কুটিরে অবস্থান করছিলেন। তখন বহুসংখ্যক অন্যতীর্থিয় পরিব্রাজক যেখানে আয়ুষ্মান অনুরাধ ছিলেন সেখানে উপস্থিত হয়ে আয়ুষ্মান অনুরাধের সাথে প্রীতি-আলাপ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট সেই অন্যতীর্থিয় পরিব্রাজকগণ আয়ুষ্মান অনুরাধকে বললেন, “বন্ধু অনুরাধ, যিনি তথাগত, উত্তম পুরুষ, পরম পুরুষ, পরম-অবস্থা-প্রাপ্ত; উনাকে তথাগত হিসেবে বিজ্ঞাপিত (প্রজ্ঞাপিত) করার সময় এই চারি প্রকারে বিজ্ঞাপন (প্রজ্ঞাপন) করা যায় কি, যেমন ‘মৃত্যুর পর তথাগত থাকে’, বা ‘মৃত্যুর পর তথাগত থাকে না’ বা ‘মৃত্যুর পর তথাগত থাকে, নাও থাকে;’ বা ‘মৃত্যুর পর তথাগত থাকেও না, না থাকেও না’?”</p>
<p class="bodytext">২. “বন্ধুগণ, যিনি তথাগত, উত্তম পুরুষ, পরম পুরুষ, পরম-অবস্থা-প্রাপ্ত; উনাকে তথাগত হিসেবে বিজ্ঞাপিত করার সময় ‘মৃত্যুর পর তথাগত থাকে’ ‘মৃত্যুর পর তথাগত থাকে না’ বা ‘মৃত্যুর পর তথাগত থাকে, নাও থাকে’ বা ‘মৃত্যুর পর তথাগত থাকেও না, না থাকেও না’ এই চারি প্রকার ব্যতীত (অন্য প্রকারে) বিজ্ঞাপন করা যায়।” এরূপ উক্ত হলে সেই অন্যতীর্থিয় পরিব্রাজকগণ আয়ুষ্মান অনুরাধকে বললেন, “এই ভিক্ষু নতুন এবং অচির প্রব্রজিত হবে আর যদি ইনি স্থবির (ভিক্ষু) হন তাহলে তিনি নিশ্চয় মূর্খ এবং অনভিজ্ঞ।” তখন সেই অন্যতীর্থিয় পরিব্রাজকগণ আয়ুষ্মান অনুরাধকে নতুন এবং মূর্খ বলে তিরস্কার করে আসন হতে উঠে প্রস্থান করলেন।</p>
<p class="bodytext">৩. অতঃপর অন্যতীর্থিয় পরিব্রাজকগণ প্রস্থান করতে না করতে অচিরে আয়ুষ্মান অনুরাধের মনে এই চিন্তা উদিত হলো, “যদি সেই অন্যতীর্থিয় পরিব্রাজকগণ আমাকে তদতিরিক্ত প্রশ্ন জিজ্ঞেস করতেন তাহলে আমি সেই অন্যতীর্থিয় পরিব্রাজকগণকে উত্তর প্রদানকালে কিভাবে বললে ভগবান সম্পর্কে যথার্থবাদী হতাম, ভগবানকে অসত্য দ্বারা নিন্দা করতাম না, ধর্মের অনুকূলে বর্ণনা করতাম, তা ধর্মানুসারে কোনো বাদানুবাদের কারণ হতো না?”</p>
<p class="bodytext">৪. অতঃপর আয়ুষ্মান অনুরাধ যেখানে ভগবান ছিলেন সেখানে উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান অনুরাধ ভগবানকে বললেন, “ভন্তে, আমি এখানে ভগবানের অদূরে একটি অরণ্যকুটিরে অবস্থান করি। অতঃপর ভন্তে, বহুসংখ্যক অন্যতীর্থিয় পরিব্রাজক যেখানে আমি সেখানে উপস্থিত হয়ে আমার সাথে প্রীতি-আলাপ ও কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট সেই অন্যতীর্থিয় পরিব্রাজকগণ আমাকে বললেন : </p>
<p class="bodytext">৫. “বন্ধু অনুরাধ, যিনি তথাগত, উত্তমপুরুষ, পরমপুরুষ, পরম-অবস্থা-প্রাপ্ত; উনাকে তথাগত হিসেবে বিজ্ঞাপিত করার সময় এই চারি প্রকারে বিজ্ঞাপন করা যায় কি, যেমন ‘মৃত্যুর পর তথাগত থাকে’ বা ‘মৃত্যুর পর তথাগত থাকে না’ বা ‘মৃত্যুর পর তথাগত থাকে, নাও থাকে’ বা ‘মৃত্যুর পর তথাগত থাকেও না, না থাকেও না’?” এরূপ উক্ত হলে ভন্তে, আমি সেই অন্যতীর্থিয় পরিব্রাজকগণকে বললাম, বন্ধুগণ, যিনি তথাগত, উত্তম পুরুষ, পরম পুরুষ, পরম অবস্থাপ্রাপ্ত; উনাকে তথাগত হিসেবে বিজ্ঞাপিত করার সময় ‘তথাগত মৃত্যুর পর থাকে’ বা ‘তথাগত মৃত্যুর পর থাকে না’ বা ‘তথাগত মৃত্যুর পর থাকে, নাও থাকে;’ বা ‘তথাগত মৃত্যুর পর থাকেও না, না থাকেও না;’ এই চারি প্রকার ব্যতীত (অন্য প্রকারে) বিজ্ঞাপন করা যায়। এরূপ উক্ত হলে ভন্তে, সেই অন্যতীর্থিয় পরিব্রাজকগণ আমাকে বললেন, ‘এই ভিক্ষু নতুন এবং অচির প্রব্রজিত হবে, আর যদি ইনি স্থবির (ভিক্ষু) হন, তাহলে তিনি নিশ্চয় মূর্খ এবং অনভিজ্ঞ’। তখন ভন্তে, সেই অন্যতীর্থিয় পরিব্রাজকগণ আমাকে নতুন এবং মূর্খ বলে তিরস্কার করে আসন হতে উঠে প্রস্থান করলেন।</p>
<p class="bodytext">৬. অতঃপর ভন্তে, সেই অন্যতীর্থিয় পরিব্রাজকগণ প্রস্থান করতে না করতে অচিরে আমার মনে এই চিন্তা উদিত হলো, ‘যদি সেই অন্যতীর্থিয় পরিব্রাজকগণ আমাকে তদতিরিক্ত প্রশ্ন জিজ্ঞেস করতেন তাহলে আমি সেই অন্যতীর্থিয় পরিব্রাজকগণকে উত্তর প্রদানকালে কিভাবে উত্তর প্রদান করলে ভগবান সম্পর্কে যথার্থবাদী হতাম, ভগবানকে অসত্য দ্বারা নিন্দা করতাম না, ধর্মের অনুকূলে বর্ণনা করতাম, তা ধর্মানুসারে কোনো বাদানুবাদের কারণ হতো না’?”</p>
<p class="bodytext">৭. “অনুরাধ, তুমি ইহা কী মনে কর, রূপ নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে”।</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ এভাবে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৮. “বেদনা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ এভাবে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">৯. “সংজ্ঞা নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ এভাবে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">১০. “সংস্কার নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ এভাবে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">১১. “বিজ্ঞান নিত্য নাকি অনিত্য?”</p>
<p class="bodytext">“অনিত্য, ভন্তে।”</p>
<p class="bodytext">“যা অনিত্য, তা দুঃখ নাকি সুখ?”</p>
<p class="bodytext">“দুঃখ, ভন্তে।”</p>
<p class="bodytext">“যা অনিত্য, দুঃখ ও পরিবর্তনশীল; ‘তা আমার, তা আমি, তা আমার আত্মা’ এভাবে দর্শন করা উচিত কি?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">১২. “অতএব হে অনুরাধ, যা কিছু রূপ আছে-অতীত-ভবিষ্যৎ-বর্তমানের, শরীরাভ্যন্তরে বা বাইরে, স্তুল বা সূক্ষ্ম, হীন বা উৎকৃষ্ট, দূরের কিংবা সমীপের যাবতীয় রূপ সম্পর্কে ‘ইহা আমার নয়, আমি তাতে (অবস্থিত) নই, তা আমার আত্মা নয়’ এরূপেই সম্যক প্রজ্ঞাদ্বারা যথাভূত দর্শন করা উচিত।”</p>
<p class="bodytext">১৩. “যা কিছু বেদনা আছে-অতীত-ভবিষ্যৎ-বর্তমানের, শরীরাভ্যন্তরে বা বাইরে, স্তুল বা সূক্ষ্ম, হীন বা উৎকৃষ্ট, দূরের কিংবা সমীপের যাবতীয় বেদনা সম্পর্কে ‘ইহা আমার নয়, আমি তাতে (অবস্থিত) নই, তা আমার আত্মা নয়’ এরূপেই সম্যক প্রজ্ঞাদ্বারা যথাভূত দর্শন করা উচিত।”</p>
<p class="bodytext">১৪. ““যা কিছু সংজ্ঞা আছে-অতীত-ভবিষ্যৎ-বর্তমানের, শরীরাভ্যন্তরে বা বাইরে, স্তুল বা সূক্ষ্ম, হীন বা উৎকৃষ্ট, দূরের কিংবা সমীপের যাবতীয় সংজ্ঞা সম্পর্কে ‘ইহা আমার নয়, আমি তাতে (অবস্থিত) নই, তা আমার আত্মা নয়’ এরূপেই সম্যক প্রজ্ঞাদ্বারা যথাভূত দর্শন করা উচিত।”</p>
<p class="bodytext">১৫. “যা কিছু সংস্কার আছে-অতীত-ভবিষ্যৎ-বর্তমানের, শরীরাভ্যন্তরে বা বাইরে, স্তুল বা সূক্ষ্ম, হীন বা উৎকৃষ্ট, দূরের কিংবা সমীপের যাবতীয় সংস্কার সম্পর্কে ‘ইহা আমার নয়, আমি তাতে (অবস্থিত) নই, তা আমার আত্মা নয়’ এরূপেই সম্যক প্রজ্ঞাদ্বারা যথাভূত দর্শন করা উচিত।”</p>
<p class="bodytext">১৬. “যা কিছু বিজ্ঞান আছে-অতীত-ভবিষ্যৎ-বর্তমানের, শরীরাভ্যন্তরে বা বাইরে, স্তুল বা সূক্ষ্ম, হীন বা উৎকৃষ্ট, দূরের কিংবা সমীপের যাবতীয় বিজ্ঞান সম্পর্কে ‘ইহা আমার নয়, আমি তাতে (অবস্থিত) নই, তা আমার আত্মা নয়’ এরূপেই সম্যক প্রজ্ঞাদ্বারা যথাভূত দর্শন করা উচিত।”</p>
<p class="bodytext">১৭. “হে অনুরাধ, শ্রুতবান আর্যশ্রাবক বিষয়টি এভাবে দর্শন করে রূপের প্রতি নির্বেদ (নির্লিপ্ত) প্রাপ্ত হন, বেদনার প্রতি নির্বেদ প্রাপ্ত হন, সংজ্ঞার প্রতি নির্বেদ প্রাপ্ত হন, সংস্কারের প্রতি নির্বেদ প্রাপ্ত হন, বিজ্ঞানের প্রতি নির্বেদ প্রাপ্ত হন। নির্বেদ হতে বিরাগ হন, বিরাগ হতে বিমুক্ত হন; বিমুক্তিতে ‘বিমুক্ত হয়েছি’ বলে জ্ঞান উৎপন্ন হয় এবং তিনি প্রকৃষ্টরূপে জানতে পারেন, ‘জন্মবীজ ক্ষীণ হয়েছে, ব্রহ্মচর্যব্রত উদ্&zwnj;যাপিত হয়েছে, করণীয় কৃত হয়েছে এবং এই জীবনে (আসবক্ষয়ের জন্য) অন্য কর্তব্য নাই’।”</p>
<p class="bodytext">১৮. “হে অনুরাধ, তুমি ইহা কী মনে কর, রূপকে তথাগত মনে কর কি?” “নিশ্চয়ই নয়, ভন্তে।” “বেদনাকে তথাগত মনে কর কি?” “নিশ্চয়ই নয়, ভন্তে।” “সংজ্ঞাকে তথাগত মনে কর কি?” “নিশ্চয়ই নয়, ভন্তে।” “সংস্কারকে তথাগত মনে কর কি?” “নিশ্চয়ই নয়, ভন্তে।” “বিজ্ঞানকে তথাগত মনে কর কি?” “নিশ্চয়ই নয়, ভন্তে।”</p>
<p class="bodytext">১৯. “হে অনুরাধ, তুমি ইহা কী মনে কর, ‘রূপের মধ্যে তথাগত’ ইহা মনে কর কি?” “নিশ্চয়ই নয়, ভন্তে।” “‘রূপ ব্যতীত তথাগত’ ইহা মনে কর কি?” “নিশ্চয়ই নয়, ভন্তে।” “‘বেদনার মধ্যে তথাগত’ ইহা মনে কর কি?” “নিশ্চয়ই নয়, ভন্তে।” ‘বেদনা ব্যতীত তথাগত’ ইহা মনে কর কি?” “নিশ্চয়ই নয়, ভন্তে।” ‘সংজ্ঞার মধ্যে তথাগত’ ‘ইহা মনে কর কি?” “নিশ্চয়ই নয়, ভন্তে।” ‘সংজ্ঞা ব্যতীত তথাগত’ ইহা মনে কর কি?” “নিশ্চয়ই নয়, ভন্তে, ” “সংস্কারের মধ্যে তথাগত’ ইহা মনে কর কি?” “নিশ্চয়ই নয়, ভন্তে।” “‘সংস্কার ব্যতীত তথাগত’ ইহা মনে কর কি?” “নিশ্চয়ই নয়, ভন্তে।” “বিজ্ঞানের মধ্যে তথাগত’ ইহা মনে কর কি?” “নিশ্চয়ই নয়, ভন্তে।” “বিজ্ঞান ব্যতীত তথাগত’ ইহা মনে কর কি?” “নিশ্চয়ই নয়, ভন্তে।”</p>
<p class="bodytext">২০. “হে অনুরাধ, তুমি ইহা কী মনে কর, রূপ, বেদনা, সংজ্ঞা, সংস্কার ও বিজ্ঞানকে তথাগত মনে কর কি?” “নিশ্চয়ই নয়, ভন্তে।” “রূপ, বেদনা, সংজ্ঞা, সংস্কার ও বিজ্ঞান ব্যতীত তথাগত’ ইহা মনে কর কি?” “নিশ্চয়ই নয়, ভন্তে।”</p>
<p class="bodytext">২১. “হে অনুরাধ, এখানে তুমি তথাগতকে সত্যত ও যথার্থত প্রত্যক্ষভাবে উপলব্ধি না করে (জ্ঞাত না হয়ে) তোমার পক্ষে এরূপ বলা কি উপযুক্ত হয়েছে যে ‘বন্ধুগণ, যিনি তথাগত, উত্তম পুরুষ, পরম পুরুষ, পরম-অবস্থা-প্রাপ্ত; উনাকে তথাগত হিসেবে বিজ্ঞাপিত করার সময় ১. ‘তথাগত মৃত্যুর পর থাকে’ ২. ‘তথাগত মৃত্যুর পর থাকে না’ ৩. ‘তথাগত মৃত্যুর পর থাকে, নাও থাকে’; ৪. ‘তথাগত মৃত্যুর পর থাকেও না, না থাকেও না’ এই চারি প্রকার ব্যতীত (অন্য প্রকারে) বিজ্ঞাপন করা যায়?”</p>
<p class="bodytext">“নিশ্চয়ই নয়, ভন্তে।”</p>
<p class="bodytext">“সাধু (উত্তম) অনুরাধ, সাধু, হে অনুরাধ, পূর্বে এবং বর্তমানেও আমি দুঃখ এবং দুঃখের নিরোধ সম্পর্কেই প্রজ্ঞাপন করি।”</p>
<p class="centered">দ্বিতীয় সূত্র সমাপ্ত।</p>
<h2 class="title">৩. প্রথম সারিপুত্র-কোষ্ঠিত সূত্র</h2>
<p class="bodytext">৪১২. ১. এক সময় আয়ুষ্মান সারিপুত্র এবং আয়ুষ্মান মহাকোষ্ঠিত বারাণসীতে অবস্থান করছিলেন, ঋষিপতন মৃগদাবে। অতঃপর আয়ুষ্মান মহাকোষ্ঠিত সন্ধ্যাকালে সমাধি হতে উঠে আয়ুষ্মান সারিপুত্রের নিকট উপস্থিত হলেন; উপস্থিত হয়ে আয়ুষ্মান সারিপুত্রের সহিত প্রীতি-আলাপ ও কুশল প্রশ্নাদি বিনিময় করে সসম্ভ্রমে একপাশে উপবেশন করলেন। একপাশে উপবিষ্ট আয়ুষ্মান মহাকোষ্ঠিত আয়ুষ্মান সারিপুত্রকে বললেন : </p>
<p class="bodytext">২. “বন্ধু সারিপুত্র, মৃত্যুর পর তথাগত থাকে কি?” “বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত।” “বন্ধু, মৃত্যুর পর কি তথাগত থাকে না?” “বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকে; নাও থাকে?” “বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকেও না, না থাকেও না?” “বন্ধু, ‘মৃত্যুর পর তথাগত থাকেও না, না থাকেও না’ ইহাও ভগবান কর্তৃক অব্যাখ্যাত।”</p>
<p class="bodytext">৩. “বন্ধু, মৃত্যুর পর তথাগত থাকে কি? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, বন্ধু, মৃত্যুর পর তথাগত থাকেও না, না থাকেও না, ইহাও ভগবান কর্তৃক অব্যাখ্যাত। বন্ধু, কী হেতু কী প্রত্যয় যেজন্য ইহা ভগবান কর্তৃক অব্যাখ্যাত?”</p>
<p class="bodytext">৪. “বন্ধু, ‘মৃত্যুর পর তথাগত থাকে’ ইহা রূপগত। ‘মৃত্যুর পর তথাগত থাকে না’ ইহা রূপগত। ‘মৃত্যুর পর তথাগত থাকে, নাও থাকে’ ইহা রূপগত। ‘মৃত্যুর পর তথাগত থাকেও না, না থাকেও না’ ইহা রূপগত। বন্ধু, ‘মৃত্যুর পর তথাগত থাকে’ ইহা বেদনাগত। ‘মৃত্যুর পর তথাগত থাকে না’ ইহা বেদনাগত। ‘মৃত্যুর পর তথাগত থাকে, নাও থাকে’ ইহা বেদনাগত। ‘মৃত্যুর পর তথাগত থাকেও না, না থাকেও না’ ইহা বেদনাগত। বন্ধু, ‘মৃত্যুর পর তথাগত থাকে’ ইহা সংজ্ঞাগত। বন্ধু, ‘মৃত্যুর পর তথাগত থাকে না’ ইহা সংজ্ঞাগত। বন্ধু, ‘মৃত্যুর পর তথাগত থাকে, নাও থাকে’; ইহা সংজ্ঞাগত। বন্ধু ‘মৃত্যুর পর তথাগত থাকেও না, না থাকেও না’; ইহা সংজ্ঞাগত। বন্ধু, ‘তথাগত মৃত্যুর পর থাকে’ ইহা সংস্কারগত। ‘তথাগত মৃত্যুর পর থাকে না’ ইহা সংস্কারগত। ‘মৃত্যুর পর তথাগত থাকে, নাও থাকে’ ইহা সংস্কারগত। ‘মৃত্যুর পর তথাগত থাকেও না, না থাকেও না’ ইহা সংস্কারগত। বন্ধু, ‘মৃত্যুর পর তথাগত থাকে’ ইহা বিজ্ঞানগত। ‘মৃত্যুর পর তথাগত থাকে না’ ইহা বিজ্ঞানগত। ‘মৃত্যুর পর তথাগত থাকে, নাও থাকে’ ইহা বিজ্ঞানগত। ‘মৃত্যুর পর তথাগত থাকেও না, না থাকেও না’ ইহা বিজ্ঞানগত।” “বন্ধু, ইহাই হেতু, ইহাই প্রত্যয় যেজন্য ইহা ভগবান কর্তৃক অব্যাখ্যাত।”</p>
<p class="centered">তৃতীয় সূত্র সমাপ্ত।</p>
<h2 class="title">৪. দ্বিতীয় সারিপুত্র-কোষ্ঠিত সূত্র</h2>
<p class="bodytext">৪১৩. ১. এক সময় আয়ুষ্মান সারিপুত্র এবং আয়ুষ্মান মহাকোষ্ঠিত বারাণসীতে অবস্থান করছিলেন, ঋষিপতন মৃগদাবে। অতঃপর আয়ুষ্মান মহাকোষ্ঠিত সন্ধ্যাকালে সমাধি হতে উঠে আয়ুষ্মান সারিপুত্রের নিকট উপস্থিত হলেন; উপস্থিত হয়ে আয়ুষ্মান সারিপুত্রের সহিত প্রীতি-আলাপ ও কুশল প্রশ্নাদি বিনিময় করে সসম্ভ্রমে একপাশে উপবেশন করলেন। একপাশে উপবিষ্ট আয়ুষ্মান মহাকোষ্ঠিত আয়ুষ্মান সারিপুত্রকে বললেন : </p>
<p class="bodytext">২. “বন্ধু সারিপুত্র, মৃত্যুর পর তথাগত থাকে কি?” “বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত।” “বন্ধু, মৃত্যুর পর কি তথাগত থাকে না?” “বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকে; নাও থাকে?” “বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকেও না, না থাকেও না?” “বন্ধু, ‘মৃত্যুর পর তথাগত থাকেও না, না থাকেও না” ইহাও ভগবান কর্তৃক অব্যাখ্যাত।”</p>
<p class="bodytext">৩. “বন্ধু, মৃত্যুর পর তথাগত থাকে কি? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, বন্ধু, মৃত্যুর পর তথাগত থাকেও না, না থাকেও না, ইহাও ভগবান কর্তৃক অব্যাখ্যাত। বন্ধু, কী হেতু কী প্রত্যয় যেজন্য ইহা ভগবান কর্তৃক অব্যাখ্যাত?”</p>
<p class="bodytext">৪. “বন্ধু, রূপকে যথাভূত (যথাযথভাবে) জ্ঞাত না হলে, দর্শন না করলে; রূপের সমুদয়কে (রূপ-উৎপত্তির কারণকে) যথাভূত জ্ঞাত না হলে, দর্শন না করলে; রূপের নিরোধকে যথাভূত জ্ঞাত না হলে, দর্শন না করলে; রূপ-নিরোধগামী প্রতিপদাকে যথাভূত জ্ঞাত না হলে, দর্শন না করলে এই ধারণা হয়ে থাকে-মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, বেদনাকে যথাভূত জ্ঞাত না হলে, দর্শন না করলে; বেদনা-সমুদয়কে যথাভূত জ্ঞাত না হলে, দর্শন না করলে; বেদনা-নিরোধকে যথাভূত জ্ঞাত না হলে, দর্শন না করলে; বেদনা নিরোধের উপায়কে যথাভূত জ্ঞাত না হলে, দর্শন না করলে এই ধারণা হয়ে থাকে-মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না’।</p>
<p class="bodytext">বন্ধু, সংজ্ঞাকে যথাভূত জ্ঞাত না হলে, দর্শন না করলে; সংজ্ঞা-সমুদয়কে যথাভূত জ্ঞাত না হলে, দর্শন না করলে; সংজ্ঞা-নিরোধকে যথাভূত জ্ঞাত না হলে, দর্শন না করলে; সংজ্ঞা নিরোধের উপায়কে যথাভূত জ্ঞাত না হলে, দর্শন না করলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংস্কারকে যথাভূত জ্ঞাত না হলে, দর্শন না করলে; সংস্কার-সমুদয়কে যথাভূত জ্ঞাত না হলে, দর্শন না করলে; সংস্কার-নিরোধকে যথাভূত জ্ঞাত না হলে, দর্শন না করলে; সংস্কার নিরোধের উপায়কে যথাভূত জ্ঞাত না হলে, দর্শন না করলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, বিজ্ঞানকে যথাভূত জ্ঞাত না হলে, দর্শন না করলে; বিজ্ঞান-সমুদয়কে যথাভূত জ্ঞাত না হলে, দর্শন না করলে; বিজ্ঞান-নিরোধকে যথাভূত জ্ঞাত না হলে, দর্শন না করলে; বিজ্ঞান-নিরোধের উপায়কে যথাভূত জ্ঞাত না হলে, দর্শন না করলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।”</p>
<p class="bodytext">৫. “বন্ধু, রূপকে যথাভূত জ্ঞাত হলে ও দর্শন করলে; রূপ-সমুদয়কে যথাভূত জ্ঞাত হলে ও দর্শন করলে; রূপ-নিরোধকে যথাভূত জ্ঞাত হলে ও দর্শন করলে; রূপ-নিরোধের উপায়কে যথাভূত জ্ঞাত হলে ও দর্শন করলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, বেদনাকে যথাভূত জ্ঞাত হলে ও দর্শন করলে; বেদনা-সমুদয়কে যথাভূত জ্ঞাত হলে ও দর্শন করলে; বেদনা-নিরোধকে যথাভূত জ্ঞাত হলে ও দর্শন করলে; বেদনা-নিরোধের উপায়কে যথাভূত জ্ঞাত হলে ও দর্শন করলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু সংজ্ঞাকে যথাভূত জ্ঞাত হলে, দর্শন করলে; সংজ্ঞা-সমুদয়কে যথাভূত জ্ঞাত হলে, দর্শন করলে; সংজ্ঞা-নিরোধকে যথাভূত জ্ঞাত হলে, দর্শন করলে; সংজ্ঞা নিরোধের উপায়কে যথাভূত জ্ঞাত হলে ও দর্শন করলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংস্কারকে যথাভূত জ্ঞাত হলে, দর্শন করলে; সংস্কার-সমুদয়কে যথাভূত জ্ঞাত হলে, দর্শন করলে; সংস্কার-নিরোধকে যথাভূত জ্ঞাত হলে, দর্শন করলে; সংস্কার নিরোধের উপায়কে যথাভূত জ্ঞাত হলে, দর্শন করলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, বিজ্ঞানকে যথাভূত জ্ঞাত হলে, দর্শন করলে; বিজ্ঞান-সমুদয়কে যথাভূত জ্ঞাত হলে, দর্শন করলে; বিজ্ঞান-নিরোধকে যথাভূত জ্ঞাত হলে, দর্শন করলে; বিজ্ঞান নিরোধের উপায়কে যথাভূত জ্ঞাত হলে ও দর্শন করলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, ইহাই হেতু, ইহাই প্রত্যয় যেজন্য ইহা ভগবান কর্তৃক অব্যাখ্যাত।”</p>
<p class="centered">চতুর্থ সূত্র সমাপ্ত।</p>
<h2 class="title">৫. তৃতীয় সারিপুত্র-কোষ্ঠিত সূত্র</h2>
<p class="bodytext">৪১৪. ১. এক সময় আয়ুষ্মান সারিপুত্র এবং আয়ুষ্মান মহাকোষ্ঠিত বারাণসীতে অবস্থান করছিলেন, ঋষিপতন মৃগদাবে। অতঃপর আয়ুষ্মান মহাকোষ্ঠিত সন্ধ্যাকালে সমাধি হতে উঠে আয়ুষ্মান সারিপুত্রের নিকট উপস্থিত হলেন; উপস্থিত হয়ে আয়ুষ্মান সারিপুত্রের সহিত প্রীতি-আলাপ ও কুশল প্রশ্নাদি বিনিময় করে সসম্ভ্রমে একপাশে উপবেশন করলেন। একপাশে উপবিষ্ট আয়ুষ্মান মহাকোষ্ঠিত আয়ুষ্মান সারিপুত্রকে বললেন : </p>
<p class="bodytext">২. “বন্ধু সারিপুত্র, মৃত্যুর পর তথাগত থাকে কি?” “বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত।” “বন্ধু, মৃত্যুর পর কি তথাগত থাকে না?” “বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকে; নাও থাকে?” “বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত” “বন্ধু, মৃত্যুর পর কি তথাগত থাকেও না, না থাকেও না?” “বন্ধু, ‘মৃত্যুর পর তথাগত থাকেও না, না থাকেও না” ইহাও ভগবান কর্তৃক অব্যাখ্যাত।”</p>
<p class="bodytext">৩. “বন্ধু, মৃত্যুর পর তথাগত থাকে কি? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, বন্ধু, মৃত্যুর পর তথাগত থাকেও না, না থাকেও না, ইহাও ভগবান কর্তৃক অব্যাখ্যাত। বন্ধু, কী হেতু কী প্রত্যয় যেজন্য ইহা ভগবান কর্তৃক অব্যাখ্যাত?”</p>
<p class="bodytext">৪. বন্ধু, রূপের প্রতি অবীতরাগ, অবিগত-ছন্দ, অবিগত-প্রেম, অবিগত-পিপাস, অবিগত-পরিদাহ ও অবিগত-তৃষ্ণ হলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না’।</p>
<p class="bodytext">বন্ধু, বেদনার প্রতি অবীতরাগ, অবিগত-ছন্দ, অবিগত-প্রেম, অবিগত-পিপাস, অবিগত-পরিদাহ ও অবিগত-তৃষ্ণ হলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংজ্ঞার প্রতি অবীতরাগ, অবিগত-ছন্দ, অবিগত-প্রেম, অবিগত-পিপাস, অবিগত-পরিদাহ ও অবিগত-তৃষ্ণ হলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংস্কারের প্রতি অবীতরাগ, অবিগত-ছন্দ, অবিগত-প্রেম, অবিগত-পিপাস, অবিগত-পরিদাহ ও অবিগত-তৃষ্ণ হলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।</p>
<p class="bodytext">বন্ধু, বিজ্ঞানের প্রতি অবীতরাগ, অবিগত-ছন্দ, অবিগত-প্রেম, অবিগত-পিপাস, অবিগত-পরিদাহ ও অবিগত-তৃষ্ণ হলে এই ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">৫. “বন্ধু, রূপের প্রতি বীতরাগ, বিগত-ছন্দ, বিগত-প্রেম, বিগত-পিপাস, বিগত-পরিদাহ ও বিগত-তৃষ্ণ হলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, বেদনার প্রতি বীতরাগ, বিগত-ছন্দ, বিগত-প্রেম, বিগত-পিপাস, বিগত-পরিদাহ ও বিগত-তৃষ্ণ হলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংজ্ঞার প্রতি বীতরাগ, বিগত-ছন্দ, বিগত-প্রেম, বিগত-পিপাস, বিগত-পরিদাহ ও বিগত-তৃষ্ণ হলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, সংস্কারের প্রতি বীতরাগ, বিগত-ছন্দ, বিগত-প্রেম, বিগত-পিপাস, বিগত-পরিদাহ ও বিগত-তৃষ্ণ হলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।</p>
<p class="bodytext">বন্ধু, বিজ্ঞানের প্রতি বীতরাগ, বিগত-ছন্দ, বিগত-প্রেম, বিগত-পিপাস, বিগত-পরিদাহ ও বিগত-তৃষ্ণ হলে এই ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, ইহাই হেতু, ইহাই প্রত্যয় যেজন্য ভগবান কর্তৃক ইহা অব্যাখ্যাত।”</p>
<p class="centered">পঞ্চম সূত্র সমাপ্ত।</p>
<h2 class="title">৬. চতুর্থ সারিপুত্র কোষ্ঠিত সূত্র</h2>
<p class="bodytext">৪১৫. ১. এক সময় আয়ুষ্মান সারিপুত্র এবং আয়ুষ্মান মহাকোষ্ঠিত বারাণসীতে অবস্থান করছিলেন, ঋষিপতন মৃগদাবে। অতঃপর আয়ুষ্মান সারিপুত্র সন্ধ্যাকালে সমাধি হতে উঠে আয়ুষ্মান মহাকোষ্ঠিতের নিকট উপস্থিত হলেন; উপস্থিত হয়ে প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট আয়ুষ্মান সারিপুত্র আয়ুষ্মান মহাকোষ্ঠিতকে বললেন : </p>
<p class="bodytext">২. “বন্ধু কোষ্ঠিত, মৃত্যুর পর তথাগত থাকে কি?” “বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত।” “বন্ধু মৃত্যুর পর কি তথাগত থাকে না?” “বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত”। “বন্ধু, মৃত্যুর পর কি তথাগত থাকে; নাও থাকে?” “বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত” “বন্ধু, মৃত্যুর পর কি তথাগত থাকেও না, না থাকেও না?” “বন্ধু, ‘মৃত্যুর পর তথাগত থাকেও না, না থাকেও না” ইহাও ভগবান কর্তৃক অব্যাখ্যাত।”</p>
<p class="bodytext">৩. “বন্ধু, মৃত্যুর পর তথাগত থাকে কি? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে না’ ইহাও ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, বন্ধু, ‘মৃত্যুর পর তথাগত থাকে, নাও থাকে’ ইহা ভগবান কর্তৃক অব্যাখ্যাত। বন্ধু, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, বন্ধু, মৃত্যুর পর তথাগত থাকেও না, না থাকেও না, ইহাও ভগবান কর্তৃক অব্যাখ্যাত। বন্ধু, কী হেতু কী প্রত্যয় যেজন্য ইহা ভগবান কর্তৃক অব্যাখ্যাত?”</p>
<p class="bodytext">৪. বন্ধু, যে রূপারাম, রূপেরত, রূপ-সম্মোদিত<span class="ftnRef">[301]</span> এবং রূপের নিরোধ যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, যে বেদনারাম, বেদনায়রত, বেদনা-সম্মোদিত এবং বেদনার নিরোধ যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, যে সংজ্ঞারাম, সংজ্ঞারত, সংজ্ঞা-সম্মোদিত এবং সংজ্ঞার নিরোধ যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, যে সংস্কার-আরাম, সংস্কাররত, সংস্কার-সম্মোদিত এবং সংস্কারের নিরোধ যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, যে বিজ্ঞানারাম, বিজ্ঞানেরত, বিজ্ঞান-সম্মোদিত এবং বিজ্ঞানের নিরোধ যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না’।”</p>
<p class="bodytext">৬. “বন্ধু, অপর কোনো পর্যায় আছে কি, যে কারণে ইহা ভগবান কর্তৃক অব্যাখ্যাত (ব্যাখ্যাত হয়নি)?”</p>
<p class="bodytext">“বন্ধু, আছে। যে ভবারাম, ভবরত, ভব-সম্মোদিত এবং ভবের নিরোধ সম্পর্কে যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’</p>
<p class="bodytext">বন্ধু, যিনি ভবারাম না হন, ভবরত না হন, ভব-সম্মোদিত না হন এবং ভবের নিরোধ সম্পর্কে যথাযথভাবে জ্ঞাত হন ও দর্শন করেন; তার এরূপ ধারণা উৎপন্ন হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না’।”</p>
<p class="bodytext">৭. “বন্ধু, অপর কোনো পর্যায় আছে কি, যে কারণে ইহা ভগবান কর্তৃক অব্যাখ্যাত?”</p>
<p class="bodytext">“বন্ধু, আছে। বন্ধু, যে উপাদান-আরাম, উপাদানরত, উপাদান-সম্মোদিত এবং উপাদানের নিরোধ সম্পর্কে যথাযথভাবে জ্ঞাত হয় না ও দর্শন করে না; তার এরূপ ধারণা হয়, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।”</p>
<p class="bodytext">বন্ধু, যিনি উপাদান-আরাম না হন, উপাদানরত না হন, উপাদান-সম্মোদিত না হন এবং উপাদান-নিরোধকে যথাযথভাবে জ্ঞাত হন, দর্শন করেন; তাঁর এরূপ ধারণা হয় না, মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।”</p>
<p class="bodytext">৮. “বন্ধু, অপর কোনো পর্যায় আছে কি, যে কারণে ইহা ভগবান কর্তৃক অব্যাখ্যাত?”</p>
<p class="bodytext">“বন্ধু, আছে। বন্ধু, যে তৃষ্ণারাম, তৃষ্ণারত, তৃষ্ণা-সম্মোদিত এবং তৃষ্ণার নিরোধ সম্পর্কে যথাযথভাবে জ্ঞাত হয় না, দর্শন করে না; তার এরূপ ধারণা হয়ে থাকে, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।”</p>
<p class="bodytext">“বন্ধু, যিনি তৃষ্ণারাম হন না, তষ্ণারত না হন, তৃষ্ণা-সম্মোদিত না হন এবং তৃষ্ণার নিরোধ সম্পর্কে যথাযথভাবে জ্ঞাত হন ও দর্শন করেন; তাঁর এরূপ ধারণা হয় না, ‘মৃত্যুর পর তথাগত থাকে। মৃত্যুর পর তথাগত থাকে না। মৃত্যুর পর তথাগত থাকে, নাও থাকে। মৃত্যুর পর তথাগত থাকেও না, না থাকেও না।’”</p>
<p class="bodytext">৯. “বন্ধু, অপর কোনো পর্যায় আছে কি, যেজন্য ইহা ভগবান কর্তৃক অব্যাখ্যাত?”</p>
<p class="bodytext">“বন্ধু সারিপুত্র, এখানে আপনি ততোধিক কি জন্যে ইচ্ছা করছেন? বন্ধু সারিপুত্র, তৃষ্ণাক্ষয়ে বিমুক্ত ভিক্ষুর ভবচক্র প্রজ্ঞাপিত হয় না (অর্থাৎ ভবচক্র প্রজ্ঞাপনের মতো কারণ বিদ্যমান নেই)।</p>
<p class="centered">ষষ্ঠ সূত্র সমাপ্ত।</p>
<h2 class="title">৭. মৌদগল্লায়ন সূত্র</h2>
<p class="bodytext">৪১৬. ১. অতঃপর বচ্ছগোত্র পরিব্রাজক যেখানে আয়ুষ্মান মহামৌদগল্লায়ন ছিলেন সেখানে উপস্থিত হয়ে আয়ুষ্মান মহামৌদগল্লায়নের সহিত প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক আয়ুষ্মান মহামৌদগল্লায়নকে বললেন : </p>
<p class="bodytext">২. “ভো মৌদগল্লায়ন, লোক শাশ্বত (নিত্য) কি?” “বচ্ছ, ইহা ভগবান কর্তৃক অব্যাখ্যাত যে ‘লোক শাশ্বত।’” “ভো মৌদগল্লায়ন, লোক অশাশ্বত কি?” “বচ্ছ, ইহাও ভগবান কর্তৃক অব্যাখ্যাত যে, লোক অশাশ্বত।” “ভো মৌদগল্লায়ন, লোক অন্তবান কি?” “বচ্ছ, ইহা ভগবান কর্তৃক অব্যাখ্যাত যে ‘লোক অন্তবান।’” “ভো মৌদগল্লায়ন, “লোক অনন্তবান কি?” “বচ্ছ, ইহাও ভগবান কর্তৃক অব্যাখ্যাত যে ‘লোক অনন্তবান।’” “ভো মৌদগল্লায়ন, যেই জীব সেই শরীর?” “বচ্ছ, ইহা ভগবান কর্তৃক অব্যাখ্যাত যে ‘যেই জীব সেই শরীর’।” “ভো মৌদগল্লায়ন, জীব অন্য শরীর অন্য?” “বচ্ছ, ইহাও ভগবান কর্তৃক অব্যাখ্যাত যে ‘জীব অন্য শরীর অন্য’।” “ভো মৌদগল্লায়ন, মৃত্যুর পর তথাগত থাকে?” “বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে’।” “ভো মৌদগল্লায়ন, মৃত্যুর পর কি তথাগত থাকে না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকে না’।” “ভো মৌদগল্লায়ন, মৃত্যুর পর কি তথাগত থাকে, নাও থাকে’?” “বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে, নাও থাকে’।” “ভো মৌদগল্লায়ন, মৃত্যুর পর কি তথাগত থাকেও না, না থাকেও না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকেও না, না থাকেও না’।”</p>
<p class="bodytext">৩. “ভো মৌদগল্লায়ন, কী হেতু কী প্রত্যয় যে অন্যতীর্থিয় পরিব্রাজকগণ এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করে, ‘লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না। মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">৪. “ভো মৌদগল্লায়ন, কী হেতু কী প্রত্যয় যে শ্রমণ গৌতম এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না। মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">৫. “বচ্ছ, অন্যতীর্থিয় পরিব্রাজকগণ ‘চক্ষুকে’ ইহা আমার, ইহা আমি, ইহা আমার আত্মা-এরূপ মনে করে (এরূপ ধারণা পোষণ করে)। ‘শ্রোত্রকে’ ইহা আমার, ইহা আমি, ইহা আমার আত্মা বলে মনে করে। ‘ঘ্রাণকে’ ইহা আমার, ইহা আমি, ইহা আমার আত্মা বলে মনে করে। ‘জিহ্বাকে’ ইহা আমার, ইহা আমি, ইহা আমার আত্মা বলে মনে করে। ‘কায়কে’ ইহা আমার, ইহা আমি, ইহা আমার আত্মা বলে মনে করে। ‘মনকে’ ইহা আমার, ইহা আমি, ইহা আমার আত্মা বলে মনে করে। সেই কারণে অন্যতীর্থিয় পরিব্রাজকগণ এরূপে জিজ্ঞাসিত হয়ে এরূপ উত্তর প্রদান করে, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না।”</p>
<p class="bodytext">৬. “বচ্ছ, তথাগত অরহৎ সম্যকসম্বুদ্ধ ‘চক্ষুকে’ ইহা আমার, ইহা আমি, ইহা আমার আত্মা-এরূপ মনে করেন না। ‘শ্রোত্রকে’ ইহা আমার, ইহা আমি, ইহা আমার আত্মা বলে মনে করেন না। ‘ঘ্রাণকে’ ইহা আমার, ইহা আমি, ইহা আমার আত্মা বলে মনে করেন না। ‘জিহ্বাকে’ ইহা আমার, ইহা আমি, ইহা আমার আত্মা বলে মনে করেন না। ‘কায়কে’ ইহা আমার, ইহা আমি, ইহা আমার আত্মা বলে মনে করেন না। ‘মনকে’ ইহা আমার, ইহা আমি, ইহা আমার আত্মা বলে মনে করেন না। সেই কারণে তথাগত এরূপ জিজ্ঞাসিত হয়ে এরূপ উত্তর প্রদান করেন না; লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না।”</p>
<p class="bodytext">৭. অতঃপর বচ্ছগোত্র পরিব্রাজক আসন হতে উঠে যেখানে ভগবান ছিলেন সেখানে উপস্থিত হয়ে ভগবানের সাথে প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক ভগবানকে বললেন : </p>
<p class="bodytext">৮. “ভো গৌতম, লোক (জগত) শাশ্বত?” “বচ্ছ, ইহা আমাকর্তৃক অব্যাখ্যাত যে, “লোক শাশ্বত’।” “ভো গৌতম, লোক অশাশ্বত?” “বচ্ছ, ইহাও আমাকর্তৃক অব্যাখ্যাত যে ‘লোক অশাশ্বত’।” “ভো গৌতম, লোক অন্তবান?” “বচ্ছ, ইহা আমাকর্তৃক অব্যাখ্যাত যে ‘লোক অন্তবান’।” “ভো গৌতম, লোক অনন্তবান?” “বচ্ছ, ইহা আমাকর্তৃক অব্যাখ্যাত যে ‘লোক অনন্তবান’।” “ভো গৌতম, যেই জীব সেই শরীর?” “বচ্ছ, ইহা আমাকর্তৃক অব্যাখ্যাত যে, যেই জীব সেই শরীর।” “ভো গৌতম, জীব অন্য শরীর অন্য?” “বচ্ছ, ইহাও আমাকর্তৃক অব্যাখ্যাত যে ‘জীব অন্য শরীর অন্য’?” “ভো গৌতম, তথাগত মৃত্যুর পর থাকে?” “বচ্ছ, ইহা আমাকর্তৃক অব্যাখ্যাত যে ‘তথাগত মৃত্যুর পর থাকে’।” “ভো গৌতম, তথাগত মৃত্যুর পর থাকে না?” “বচ্ছ, ইহাও আমাকর্তৃক অব্যাখ্যাত যে, তথাগত মৃত্যুর পর থাকে না।” “ভো গৌতম, তথাগত মৃত্যুর পর থাকে, নাও থাকে?” “বচ্ছ, ইহা আমাকর্তৃক অব্যাখ্যাত যে, মৃত্যুর পর তথাগত থাকে, নাও থাকে।” “ভো গৌতম, তথাগত মৃত্যুর পর থাকেও না, না থাকেও না?” “বচ্ছ, ইহাও আমা কর্তৃক অব্যাখ্যাত যে, তথাগত মৃত্যুর পর থাকেও না, না থাকেও না।”</p>
<p class="bodytext">৯. “ভো গৌতম, কী হেতু কী প্রত্যয় যে অন্যতীর্থিয় পরিব্রাজকগণ এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করে, ‘লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">১০. “ভো গৌতম, কী হেতু কী প্রত্যয় যে শ্রমণ গৌতম এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">১১. “বচ্ছ, অন্যতীর্থিয় পরিব্রাজকগণ ‘চক্ষুকে’ ইহা আমার, ইহা আমি, ইহা আমার আত্মা এরূপ মনে করে (এরূপ ধারণা পোষণ করে)। ‘শ্রোত্রকে’ ইহা আমার, ইহা আমি, ইহা আমার আত্মা বলে মনে করে। ‘ঘ্রাণকে’ ইহা আমার, ইহা আমি, ইহা আমার আত্মা বলে মনে করে। ‘জিহ্বাকে’ ইহা আমার, ইহা আমি, ইহা আমার আত্মা বলে মনে করে। ‘কায়কে’ ইহা আমার, ইহা আমি, ইহা আমার আত্মা বলে মনে করে। ‘মনকে’ ইহা আমার, ইহা আমি, ইহা আমার আত্মা বলে মনে করে। সেই কারণে অন্যতীর্থিয় পরিব্রাজকগণ এরূপে জিজ্ঞাসিত হয়ে এরূপ উত্তর প্রদান করে, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না।”</p>
<p class="bodytext">১২. “বচ্ছ, তথাগত অর্হৎ সম্যকসম্বুদ্ধ ‘চক্ষুকে’ ইহা আমার, ইহা আমি, ইহা আমার আত্মা এরূপ মনে করেন না। ‘শ্রোত্রকে’ ইহা আমার, ইহা আমি, ইহা আমার আত্মা বলে মনে করেন না। ‘ঘ্রাণকে’ ইহা আমার, ইহা আমি, ইহা আমার আত্মা বলে মনে করেন না। ‘জিহ্বাকে’ ইহা আমার, ইহা আমি, ইহা আমার আত্মা বলে মনে করেন না। ‘কায়কে’ ইহা আমার, ইহা আমি, ইহা আমার আত্মা বলে মনে করেন না। ‘মনকে’ ইহা আমার, ইহা আমি, ইহা আমার আত্মা বলে মনে করেন না। সেই কারণে তথাগত এরূপ জিজ্ঞাসিত হয়ে এরূপ উত্তর প্রদান করেন না; লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না।”</p>
<p class="bodytext">১৩. “আশ্চর্য ভো গৌতম! অদ্ভুত ভো গৌতম! যেখানেই শাস্তা এবং শ্রাবক উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলন হবে, বিরোধ হবে না; তা এই অগ্রপদেই (শ্রেষ্ঠ স্থানেই)। ভো গৌতম, সম্প্রতি আমি শ্রমণ মোগ্গলায়নের নিকট উপস্থিত হয়ে এই বিষয়ের অর্থ জিজ্ঞেস করেছিলাম। মাননীয় গৌতমের মতোই শ্রমণ মৌদগল্লায়নও একই পদ-ব্যঞ্জনে সেই বিষয়ে উত্তর প্রদান করেন। আশ্চর্য ভো গৌতম! অদ্ভুত ভো গৌতম! যেখানে শাস্তা এবং শ্রাবক উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলন হবে, বিরোধ হবে না; তা এই অগ্রপদেই (শ্রেষ্ঠ স্থানেই)।”</p>
<p class="centered">সপ্তম সূত্র সমাপ্ত।</p>
<h2 class="title">৮. বচ্ছগোত্র সূত্র</h2>
<p class="bodytext">৪১৭. ১. অতঃপর বচ্ছগোত্র পরিব্রাজক যেখানে ভগবান ছিলেন সেখানে উপস্থিত হয়ে ভগবানের সাথে প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক ভগবানকে বললেন : </p>
<p class="bodytext">২. “ভো গৌতম, লোক (জগত) শাশ্বত?” “বচ্ছ, ইহা আমাকর্তৃক অব্যাখ্যাত যে, “লোক শাশ্বত’।” “ভো গৌতম, লোক অশাশ্বত?” “বচ্ছ, ইহা আমাকর্তৃক অব্যাখ্যাত যে ‘লোক অশাশ্বত’। “ভো গৌতম, লোক অন্তবান?” “বচ্ছ, ইহা আমাকর্তৃক অব্যাখ্যাত যে ‘লোক অন্তবান’।” “ভো গৌতম, লোক অনন্তবান?” “বচ্ছ, ইহা আমাকর্তৃক অব্যাখ্যাত যে ‘লোক অনন্তবান’।” “ভো গৌতম, যেই জীব সেই শরীর?” “বচ্ছ, ইহা আমাকর্তৃক অব্যাখ্যাত যে, যেই জীব সেই শরীর।” “ভো গৌতম, জীব অন্য শরীর অন্য?” “বচ্ছ, ইহাও আমাকর্তৃক অব্যাখ্যাত যে ‘জীব অন্য শরীর অন্য’?” “ভো গৌতম, তথাগত মৃত্যুর পর থাকে?” “বচ্ছ, ইহা আমাকর্তৃক অব্যাখ্যাত যে ‘তথাগত মৃত্যুর পর থাকে’।” “ভো গৌতম, তথাগত মৃত্যুর পর থাকে না?” “বচ্ছ, ইহাও আমাকর্তৃক অব্যাখ্যাত যে, তথাগত মৃত্যুর পর থাকে না।” “ভো গৌতম, তথাগত মৃত্যুর পর থাকে, নাও থাকে?” “বচ্ছ, ইহা আমাকর্তৃক অব্যাখ্যাত যে, মৃত্যুর পর তথাগত থাকে, নাও থাকে।” “ভো গৌতম, তথাগত মৃত্যুর পর থাকেও না, না থাকেও না?” “বচ্ছ, ইহাও আমা কর্তৃক অব্যাখ্যাত যে, তথাগত মৃত্যুর পর থাকেও না, না থাকেও না।”</p>
<p class="bodytext">৩. “ভো গৌতম, কী হেতু কী প্রত্যয় যে অন্যতীর্থিয় পরিব্রাজকগণ এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করে, ‘লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, তথাগত মৃত্যুর পর থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">৪. “ভো গৌতম, কী হেতু কী প্রত্যয় যে শ্রমণ গৌতম এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">৫. “বচ্ছ, অন্যতীর্থিয় পরিব্রাজকগণ রূপকে আত্মদৃষ্টিতে দেখে, আত্মাকে রূপবান দেখে, আত্মায় রূপ দেখে কিংবা রূপে আত্মদর্শন করে। বেদনাকে আত্মদৃষ্টিতে দেখে, আত্মাকে বেদনাবান দেখে, আত্মায় বেদনা দেখে কিংবা বেদনায় আত্মদর্শন করে। সংজ্ঞাকে আত্মদৃষ্টিতে দেখে, আত্মাকে সংজ্ঞাবান দেখে, আত্মায় সংজ্ঞা দেখে কিংবা সংজ্ঞায় আত্মদর্শন করে। সংস্কারকে আত্মদৃষ্টিতে দেখে, আত্মাকে সংস্কারবান দেখে, আত্মায় সংস্কার দেখে কিংবা সংস্কারে আত্মদর্শন করে। বিজ্ঞানকে আত্মদৃষ্টিতে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মদর্শন করে। সেই কারণে অন্যতীর্থিয় পরিব্রাজকগণ এরূপে (লোক শাশ্বত? ইত্যাদি) জিজ্ঞাসিত হয়ে এরূপ উত্তর প্রদান করে, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না।”</p>
<p class="bodytext">৬. “বচ্ছ তথাগত অর্হৎ সম্যকসম্বুদ্ধ রূপকে আত্মদৃষ্টিতে দেখেন না, আত্মাকে রূপবান দেখেন না, আত্মায় রূপ দেখেন না কিংবা রূপে আত্মদর্শন করেন না। বেদনাকে আত্মদৃষ্টিতে দেখেন না, আত্মাকে বেদনাবান দেখেন না, আত্মায় বেদনা দেখেন না কিংবা বেদনায় আত্মদর্শন করেন না। সংজ্ঞাকে আত্মদৃষ্টিতে দেখেন না, আত্মাকে সংজ্ঞাবান দেখেন না, আত্মায় সংজ্ঞা দেখেন না কিংবা সংজ্ঞায় আত্মদর্শন করেন না। সংস্কারকে আত্মদৃষ্টিতে দেখেন না, আত্মাকে সংস্কারবান দেখেন না, আত্মায় সংস্কার দেখেন না, কিংবা সংস্কারে আত্মদর্শন করেন না। বিজ্ঞানকে আত্মদৃষ্টিতে দেখেন না, আত্মাকে বিজ্ঞানবান দেখেন না, আত্মায় বিজ্ঞান দেখেন না কিংবা বিজ্ঞানে আত্মদর্শন করেন না। সেই কারণে তথাগত এরূপে (লোক শাশ্বত? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না, মৃত্যুর পর তথাগত থাকে, নাও থাকে; বা মৃত্যুর পর তথাগত থাকেও না, না থাকেও না।”</p>
<p class="bodytext">৭. অতঃপর বচ্ছগোত্র পরিব্রাজক আসন হতে উঠে যেখানে আয়ুষ্মান মহামৌদগল্লায়ন ছিলেন সেখানে উপস্থিত হয়ে আয়ুষ্মান মহামৌদগল্লায়নের সাথে প্রীতি-আলাপ ও কুশল প্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক আয়ুষ্মান মহামৌদগল্লায়নকে বললেন : </p>
<p class="bodytext">৮. “ভো মৌদগল্লায়ন, লোক শাশ্বত (নিত্য) কি?” “বচ্ছ, ‘লোক শাশ্বত’ ইহা ভগবান কর্তৃক অব্যাখ্যাত।” “ভো মৌদগল্লায়ন, লোক অশাশ্বত কি?” “বচ্ছ, ইহাও ভগবান কর্তৃক অব্যাখ্যাত যে, লোক অশাশ্বত।” “ভো মৌদগল্লায়ন, লোক অন্তবান কি?” “বচ্ছ, ইহা ভগবান কর্তৃক অব্যাখ্যাত যে ‘লোক অন্তবান।’” “ভো মৌদগল্লায়ন, “লোক অনন্তবান কি?” “বচ্ছ, ইহাও ভগবান কর্তৃক অব্যাখ্যাত যে ‘লোক অনন্তবান।’” “ভো মৌদগল্লায়ন, সেই জীব সেই শরীর?” “বচ্ছ, ইহা ভগবান কর্তৃক অব্যাখ্যাত যে ‘যেই জীব সেই শরীর’।” “ভো মৌদগল্লায়ন, জীব অন্য শরীর অন্য?” “বচ্ছ, ইহাও ভগবান কর্তৃক অব্যাখ্যাত যে ‘জীব অন্য শরীর অন্য’।” “ভো মৌদগল্লায়ন, মৃত্যুর পর তথাগত থাকে?” “বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে’।” “ভো মৌদগল্লায়ন, মৃত্যুর পর কি তথাগত থাকে না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকে না’।” “ভো মৌদগল্লায়ন, মৃত্যুর পর কি তথাগত থাকে, নাও থাকে?” “বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে, নাও থাকে’।” “ভো মৌদগল্লায়ন, মৃত্যুর পর কি তথাগত থাকেও না, না থাকেও না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকেও না, না থাকেও না’।”</p>
<p class="bodytext">৯. “ভো মৌদগল্লায়ন, কী হেতু কী প্রত্যয় যে অন্যতীর্থিয় পরিব্রাজকগণ এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করে, ‘লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">১০. “ভো মৌদগল্লায়ন, কী হেতু কী প্রত্যয় যে শ্রমণ গৌতম এরূপে (লোক শাশ্বত কি? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে বা মৃত্যুর পর তথাগত থাকেও না, না থাকেও না?”</p>
<p class="bodytext">১১. “বচ্ছ, অন্যতীর্থিয় পরিব্রাজকগণ রূপকে আত্মদৃষ্টিতে দেখে, আত্মাকে রূপবান দেখে, আত্মায় রূপ দেখে কিংবা রূপে আত্মদর্শন করে। বেদনাকে আত্মদৃষ্টিতে দেখে, আত্মাকে বেদনাবান দেখে, আত্মায় বেদনা দেখে কিংবা বেদনায় আত্মদর্শন করে। সংজ্ঞাকে আত্মদৃষ্টিতে দেখে, আত্মাকে সংজ্ঞাবান দেখে, আত্মায় সংজ্ঞা দেখে কিংবা সংজ্ঞায় আত্মদর্শন করে। সংস্কারকে আত্মদৃষ্টিতে দেখে, আত্মাকে সংস্কারবান দেখে, আত্মায় সংস্কার দেখে কিংবা সংস্কারে আত্মদর্শন করে। বিজ্ঞানকে আত্মদৃষ্টিতে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মদর্শন করে। সেই কারণে অন্যতীর্থিয় পরিব্রাজকগণ এরূপে (লোক শাশ্বত? ইত্যাদি) জিজ্ঞাসিত হয়ে এরূপ উত্তর প্রদান করে, লোক শাশ্বত বা লোক অশাশ্বত, লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে; বা মৃত্যুর পর তথাগত থাকেও না, না থাকেও না।”</p>
<p class="bodytext">১২. “বচ্ছ, তথাগত অর্হৎ সম্যকসম্বুদ্ধ রূপকে আত্মদৃষ্টিতে দেখেন না, আত্মাকে রূপবান দেখেন না, আত্মায় রূপ দেখেন না কিংবা রূপে আত্মদর্শন করেন না। বেদনাকে আত্মদৃষ্টিতে দেখেন না, আত্মাকে বেদনাবান দেখেন না, আত্মায় বেদনা দেখেন না কিংবা বেদনায় আত্মদর্শন করেন না। সংজ্ঞাকে আত্মদৃষ্টিতে দেখেন না, আত্মাকে সংজ্ঞাবান দেখেন না, আত্মায় সংজ্ঞা দেখেন না কিংবা সংজ্ঞায় আত্মদর্শন করেন না। সংস্কারকে আত্মদৃষ্টিতে দেখেন না, আত্মাকে সংস্কারবান দেখেন না, আত্মায় সংস্কার দেখেন না কিংবা সংস্কারে আত্মদর্শন করেন না। বিজ্ঞানকে আত্মদৃষ্টিতে দেখেন না, আত্মাকে বিজ্ঞানবান দেখেন না, আত্মায় বিজ্ঞান দেখেন না কিংবা বিজ্ঞানে আত্মদর্শন করেন না। সেই কারণে তথাগত এরূপে (লোক শাশ্বত? ইত্যাদি) জিজ্ঞাসিত হয়ে এরূপ উত্তর প্রদান করেন না, লোক শাশ্বত বা লোক অশাশ্বত লোক অন্তবান বা লোক অনন্তবান, যেই জীব সেই শরীর বা জীব অন্য শরীর অন্য, মৃত্যুর পর তথাগত থাকে বা মৃত্যুর পর তথাগত থাকে না; মৃত্যুর পর তথাগত থাকে, নাও থাকে; বা মৃত্যুর পর তথাগত থাকেও না, না থাকেও না।”</p>
<p class="bodytext">১৩. “আশ্চর্য ভো মৌদগল্লায়ন! অদ্ভুত ভো মৌদগল্লায়ন! যেখানেই শাস্তা এবং শ্রাবক উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলন হবে, বিরোধ হবে না, তা এই অগ্রপদেই (শ্রেষ্ঠ স্থানে)।” “ভো মৌদগল্লায়ন, সম্প্রতি আমি শ্রমণ গৌতমের নিকট উপস্থিত হয়ে এই বিষয়ের অর্থ জিজ্ঞেস করেছিলাম। মাননীয় মোগ্গলায়নের মতই শ্রমণ গৌতমও একই পদ-ব্যঞ্জনে সেই বিষয়ে উত্তর প্রদান করেন। আশ্চর্য ভো মৌদগল্লায়ন! অদ্ভুত ভো মৌদগল্লায়ন! যেখানেই শাস্তা এবং শ্রাবক উভয়ের অর্থের সাথে অর্থের, ব্যঞ্জনের সাথে ব্যঞ্জনের সাদৃশ্য হবে, সম্মিলন হবে, বিরোধ হবে না, তা এই অগ্রপদেই (শ্রেষ্ঠ স্থানেই)।</p>
<p class="centered">অষ্টম সূত্র সমাপ্ত।</p>
<h2 class="title">৯. কুতূহলশালা সূত্র</h2>
<p class="bodytext">৪১৮. ১. অতঃপর বচ্ছগোত্র পরিব্রাজক যেখানে ভগবান ছিলেন সেখানে উপস্থিত হয়ে ভগবানের সাথে প্রীতি-আলাপ ও কুশল প্রশ্নাদি বিনিময় করে একপাশে বসলেন। একপাশে উপবিষ্ট বচ্ছগোত্র পরিব্রাজক ভগবানকে বললেন, “ভো গৌতম, পূর্ব পূর্বতর দিনে কুতূহলশালায়<span class="ftnRef">[302]</span> উপবিষ্ট ও সম্মিলিত নানা তীর্থিক (সম্প্রদায়ের) শ্রমণ-ব্রাহ্মণদের মধ্যে এই কথা প্রসঙ্গ উৎপন্ন হয় :</p>
<p class="bodytext">২. এই যে পূরণকাশ্যপ সংঘনায়ক<span class="ftnRef">[303]</span>, গণনায়ক<span class="ftnRef">[304]</span>, গণাচার্য<span class="ftnRef">[305]</span>, জ্ঞাত<span class="ftnRef">[306]</span>, যশস্বী<span class="ftnRef">[307]</span>, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত কালকৃত (কালগত) শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য (শ্রাবক) উত্তম পুরুষ, পরমপুরুষ, পরম-অবস্থা-প্রাপ্ত সেই মৃত কালকৃত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন’।</p>
<p class="bodytext">৩. এই যে মক্&zwnj;খলি গোশাল সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য উত্তমপুরুষ, পরমপুরুষ, পরম অবস্থা-প্রাপ্ত সেই মৃত কালগত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’</p>
<p class="bodytext">৪. এই যে নিগণ্ঠ নাতপুত্র সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য উত্তমপুরুষ, পরমপুরুষ, পরম-অবস্থা-প্রাপ্ত সেই মৃত কালগত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’</p>
<p class="bodytext">৫. এই যে সঞ্জয় বেলট্ঠপুত্র সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য উত্তমপুরুষ, পরমপুরুষ, পরম-অবস্থা-প্রাপ্ত সেই মৃত কালগত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’</p>
<p class="bodytext">৬. এই যে পকুধ কাত্যায়ন সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য উত্তমপুরুষ, পরমপুরুষ, পরম-অবস্থা-প্রাপ্ত সেই মৃত কালগত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’</p>
<p class="bodytext">৭. এই যে অজিত কেশকম্বল সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শিষ্যের পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’ যে শিষ্য উত্তমপুরুষ, পরমপুরুষ, পরম-অবস্থা-প্রাপ্ত সেই মৃত কালগত শিষ্যের পুনর্জন্ম সম্পর্কেও এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন।’</p>
<p class="bodytext">৮. এই যে শ্রমণ গৌতম সংঘনায়ক, গণনায়ক, গণাচার্য, জ্ঞাত, যশস্বী, তীর্থঙ্কর এবং বহুজনের দ্বারা সাধু বলে স্বীকৃত, তিনিও মৃত, কালগত শ্রাবকের (শিষ্যের) পুনর্জন্ম সম্পর্কে এরূপ বলে থাকেন : ‘সে অমুক স্থানে উৎপন্ন, সে অমুক স্থানে উৎপন্ন’। যে শিষ্য (শ্রাবক) উত্তমপুরুষ, পরম পুরুষ, পরম-অবস্থা-প্রাপ্ত সেই মৃত কালগত শ্রাবকের পুনর্জন্ম সম্পর্কে এরূপ বলেন না, ‘সে অমুক স্থানে উৎপন্ন, সে অমুক স্থানে উৎপন্ন।’ অথচ তিনি তাঁর সম্পর্কে এরূপ বলেন, ‘তিনি তৃষ্ণা ছেদন করেছেন, সংযোজন ধ্বংস করেছেন, সম্পূর্ণরূপে অভিমানের মূল অভিজ্ঞাত হয়ে সর্বদুঃখের অন্তঃসাধন করেছেন।’</p>
<p class="bodytext">৯. “ভো গৌতম, কিরূপে শ্রমণ গৌতমের ধর্ম অভিজ্ঞাত হয়, এ বিষয়ে আমার সংশয় হয়, সন্দেহ হয়।” “বচ্ছ, নিশ্চয়ই তোমার সংশয় হবে, সন্দেহ হবে। সংশয়ের কারণ আছে বলেই তোমার সন্দেহ উৎপন্ন হয়েছে। বচ্ছ, আমি স-উপাদানের উৎপত্তি প্রজ্ঞাপন করি, উপাদানহীনের উৎপত্তি প্রজ্ঞাপন করি না। যেমন বচ্ছ, অগ্নি (তৃণকাষ্ঠাদি) উপাদান-হেতু জ্বলে, উপাদানবিহীন হলে জ্বলে না; তদ্রূপভাবে বচ্ছ, আমি স-উপাদানের উৎপত্তি প্রজ্ঞাপন করি, উপাদানহীনের উৎপত্তি প্রজ্ঞাপন করি না।”</p>
<p class="bodytext">১০. “ভো গৌতম, যে সময় বায়ুর দ্বারা নিক্ষিপ্ত অগ্নিশিখা দূরে চলে যায় সেক্ষেত্রে মাননীয় গৌতম কাকে উপাদান হিসেবে প্রজ্ঞাপন করেন? বচ্ছ, যে সময় বায়ুর দ্বারা নিক্ষিপ্ত অগ্নিশিখা দূরে চলে যায়, সেক্ষেত্রে আমি বায়ু-উপাদান প্রজ্ঞাপন করি। বচ্ছ, বায়ুই সে সময়ে তার উপাদান হয়। “ভো গৌতম, যেই সময় সত্ত্ব এই দেহ নিক্ষেপ করে অন্যদেহ প্রাপ্ত হয়; সেক্ষেত্রে মাননীয় গৌতম কাকে উপাদান হিসেবে প্রজ্ঞাপন করেন?” “বচ্ছ, যেই সময় সত্ত্ব এই দেহ নিক্ষেপ করে অন্যদেহ প্রাপ্ত হয়, সেক্ষেত্রে আমি তৃষ্ণা-উপাদানের কথাই বলি। বচ্ছ, তৃষ্ণাই সেই সময় তার (সেই সত্ত্বের) উপাদান হয়।”</p>
<p class="centered">নবম সূত্র সমাপ্ত।</p>
<h2 class="title">১০ আনন্দ সূত্র</h2>
<p class="bodytext">৪১৯. ১. অতঃপর বচ্ছগোত্র পরিব্রাজক যেখানে ভগবান ছিলেন সেখান উপস্থিত হয়ে ভগবানের সহিত প্রীতি-আলাপ ও কুশল-প্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক ভগবানকে বললেন : </p>
<p class="bodytext">২. “ভো গৌতম, আত্মা আছে কি?” এরূপ জিজ্ঞাসিত হয়ে ভগবান নীরবতা অবলম্বন করলেন। ‘ভো গৌতম, আত্মা নাই কি?’ দ্বিতীয়বারও ভগবান নীরব রইলেন। অতঃপর বচ্ছগোত্র পরিব্রাজক আসন হতে উঠে প্রস্থান করলেন।</p>
<p class="bodytext">৩. বচ্ছগোত্র পরিব্রাজক চলে যাবার পরক্ষণেই আয়ুষ্মান আনন্দ ভগবানকে বললেন, “ভন্তে, ভগবান কেন বচ্ছগোত্র পরিব্রাজকের প্রশ্নের কোনো উত্তর প্রদান করলেন না?” “হে আনন্দ, যদি আমি বচ্ছগোত্র পরিব্রাজক কর্তৃক আত্মা আছে কি? জিজ্ঞাসিত হয়ে ‘আত্মা আছে’ বলে উত্তর প্রদান করতাম, তাহলে শাশ্বতবাদী যে সকল শ্রমণ-ব্রাহ্মণ আছে তাদেরকে অনুসরণ করা হতো।” “হে আনন্দ, যদি আমি বচ্ছ গোত্র পরিব্রাজক কর্তৃক ‘আত্মা নাই কি?’ ‘জিজ্ঞাসিত হয়ে’ আত্মা নাই বলে উত্তর প্রদান করতাম, তাহলে উচ্ছেদবাদী যে সকল শ্রমণ-ব্রাহ্মণ আছে তাদেরকে অনুসরণ করা হতো।” “হে আনন্দ, যদি আমি বচ্ছগোত্র পরিব্রাজক কর্তৃক ‘আত্মা আছে কি?’ জিজ্ঞাসিত হয়ে ‘আত্মা আছে’ বলে উত্তর প্রদান করতাম, তাহলে কি তা ‘সমস্ত ধর্ম অনাত্ম’ এই জ্ঞান উৎপত্তির পক্ষে যথোপযুক্ত হতো?” “নিশ্চয়ই নয় ভন্তে।” “হে আনন্দ, যদি আমি বচ্ছগোত্র পরিব্রাজক কর্তৃক ‘আত্মা নাই কি?’ জিজ্ঞাসিত হয়ে ‘আত্মা নাই’ বলে উত্তর প্রদান করতাম, তাহলে সম্মোহিত বচ্ছগোত্র পরিব্রাজকের অধিক সম্মোহ উৎপন্ন হতো যে, “অহো! পূর্বে নিশ্চয় আমার আত্মা ছিল বর্তমানে তাও নেই।”</p>
<p class="centered">দশম সূত্র সমাপ্ত।</p>
<h2 class="title">১১. সভিয়কচ্চান সূত্র</h2>
<p class="bodytext">৪২০. ১. এক সময় আয়ুষ্মান সভিয়কচ্চান নাদিকে এক ইষ্টক নির্মিত গৃহে অবস্থান করেছিলেন। তখন বচ্ছগোত্র পরিব্রাজক যেখানে আয়ুষ্মান সভিয়কচ্চান ছিলেন সেখানে উপস্থিত হয়ে আয়ুষ্মান সভিয়কচ্চানের সাথে প্রীত্যালাপচ্ছলে কুশলপ্রশ্নাদি বিনিময় করে একপাশে উপবেশন করলেন। একপাশে উপবিষ্ট বচ্ছগোত্র পরিব্রাজক আয়ুষ্মান সভিয়কচ্চানকে বললেন, “ভো কচ্চান, মৃত্যুর পর কি তথাগত থাকে?” বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে’। “ভো কচ্চান, মৃত্যুর পর কি তথাগত থাকে না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকে না।’ “ভো কচ্চান, মৃত্যুর পর কি তথাগত থাকে, নাও থাকে?” “বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে, নাও থাকে?” “ভো কচ্চান, মৃত্যুর পর কি তথাগত থাকেও না, না থাকেও না?” “বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকেও না, না থাকেও না।”</p>
<p class="bodytext">২. “ভো কচ্চান, মৃত্যুর পর তথাগত থাকে কি? এরূপ জিজ্ঞাসিত হয়ে আপনি বলেছেন, বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে’। ভো কচ্চান, মৃত্যুর পর কি তথাগত থাকে না? এরূপ জিজ্ঞাসিত হয়ে আপনি বলেছেন, বচ্ছ, ইহা ভগবান কর্তৃক অব্যাখ্যাত যে ‘মৃত্যুর পর তথাগত থাকে না।” ভো কচ্চান, মৃত্যুর পর কি তথাগত থাকে, নাও থাকে? এরূপ জিজ্ঞাসিত হয়ে আপনি বলেছেন, বচ্ছ, ইহা ভগবান কর্তৃক অব্যাখ্যত যে ‘মৃত্যুর পর তথাগত থাকে, নাও থাকে।’ ভো কচ্চান, মৃত্যুর পর কি তথাগত থাকেও না, না থাকেও না? এরূপ জিজ্ঞাসিত হয়ে আপনি বলেছেন, বচ্ছ, ইহাও ভগবান কর্তৃক অব্যাখ্যাত যে ‘মৃত্যুর পর তথাগত থাকেও না, না থাকেও না।”</p>
<p class="bodytext">৩. “ভো কচ্চান, কী হেতু কী প্রত্যয় যে, শ্রমণ গৌতম কর্তৃক তা অব্যাখ্যাত?”</p>
<p class="bodytext">“বচ্ছ, রূপী বা অরূপী বা সংজ্ঞী বা অসংজ্ঞী বা নৈবসংজ্ঞী-নাসংজ্ঞী হিসেবে প্রজ্ঞাপনের যেই হেতু, যেই প্রত্যয়, সর্বাংশে, সর্বরূপে, সর্বতোভাবে অপরিশেষে সেই হেতু, সেই প্রত্যয় নিরুদ্ধ হলে রূপী বা অরূপী বা সংজ্ঞী বা অসংজ্ঞী বা নৈবসংজ্ঞী-নাসংজ্ঞী হিসেবে প্রজ্ঞাপন করার সময় আপনি কী প্রকারে প্রজ্ঞাপন করবেন?”</p>
<p class="bodytext">“ভো কচ্চান, কতদিন হলো আপনি প্রব্রজিত হয়েছেন?”</p>
<p class="bodytext">“বেশিদিন নয় বন্ধু, মাত্র তিন বৎসর।”</p>
<p class="bodytext">“বন্ধু, এত অল্প সময়ে যার এত জ্ঞান! এভাবে দীর্ঘদিন অতিবাহিত (অতিক্রান্ত) হলে আর কথাই বা কী!”</p>
<p class="centered">একাদশতম সূত্র সমাপ্ত।</p>
<p class="centered">অব্যাকৃত-সংযুক্ত সমাপ্ত।</p>
<p class="bodytext">স্মারক গাথা :</p>
<p class="gatha">ক্ষেমাথেরী, অনুরাধ, সারিপুত্র আর কোষ্ঠিত;</p>
<p class="gatha">মৌদগল্লায়ন, বচ্ছ, কুতূহলশালা, আনন্দ, একাদশে সভিয়।</p>
<p class="bodytext">স্মারক গাথা :</p>
<p class="gatha">ষড়ায়তন, বেদনা, মাতৃজাতি, </p>
<p class="gatha">জম্বুখাদক আর সামন্ডক হলো যুক্ত;</p>
<p class="gatha">মৌদগল্লায়ন, চিত্ত, গ্রামপতি, </p>
<p class="gatha">অসঙ্খত ও অব্যাকৃত মিলে দশ সংযুক্ত।</p>
<p class="centered">সংযুক্তনিকায়ের ষড়ায়তন বর্গ সমাপ্ত।</p></div>
<div id="ftnDiv">
<div class="ftn" id="ftn1">
<p class="notetxt"><i>[1]</i> ‘আয়তন’ অর্থ উৎপত্তি-স্থান, নিবাস-স্থান। চক্ষু ও রূপ, দ্বার ও আলম্বনের আকারে, চক্ষু-বিজ্ঞানের আয়তন বা উৎপত্তি-স্থান। এই প্রকারে শ্রোত্র ও শব্দ, শ্রোত্র-বিজ্ঞানের; ঘ্রাণ ও গন্ধ, ঘ্রাণ-বিজ্ঞানের; জিহ্বা ও রস, জিহ্বা-বিজ্ঞানের; কায় (শরীর) ও স্প্রষ্টব্য (স্পর্শযোগ্য বস্তু) কায়-বিজ্ঞানের এবং মন ও ধর্ম, মনোবিজ্ঞানের আয়তন। আয়তন দ্বিবিধ—ছয় আধ্যাত্মিক আয়তন ও ছয় বাহ্যিক আয়তন।</p></div>
<div class="ftn" id="ftn2">
<p class="notetxt"><i>[2]</i> আভ্যন্তরীণ।</p></div>
<div class="ftn" id="ftn3">
<p class="notetxt"><i>[3]</i> সমগ্র বচনের উদ্দেশ্য—সূত্র নিহিত উপদেশসমূহকে ভগবদুক্তি রূপে নির্দেশ করা ও সূত্রের প্রামাণ্য বিষয়ে শ্রদ্ধা উৎপাদন করা। স্থবির আনন্দ স্বয়ং সূত্রের অকর্তা, তিনি ভগবানের মুখেই ইহা শুনেছেন। (অট্ঠকথা)</p></div>
<div class="ftn" id="ftn4">
<p class="notetxt"><i>[4]</i> ইহা সূত্রের প্রস্তাবনা মাত্র। যখন ভগবানের হৃদয় করুণায় পরিপূর্ণ তখন সূত্রোক্ত উপদেশ প্রদত্ত হয়েছে। (অট্ঠকথা)</p></div>
<div class="ftn" id="ftn5">
<p class="notetxt"><i>[5]</i> শ্রাবস্তী কোশলের রাজধানী। সবত্থ নামক ঋষির বাসস্থান বলে বা সমস্ত বস্তু এই নগরে পাওয়া যেত বলে এর পালি নাম সাবত্থী।</p></div>
<div class="ftn" id="ftn6">
<p class="notetxt"><i>[6]</i> কোশলের রাজধানী শ্রাবস্তীতে অবস্থিত। ‘জেতবন’ শ্রেষ্ঠী অনাথপিণ্ডিক (পূর্বে সুদত্ত) কর্তৃক নির্মিত বিহার। তিনি ৫৪ কোটি সুবর্ণ মুদ্রা ব্যয়ে জেত নামক রাজকুমারের উদ্যান ক্রয়পূর্বক তথায় সুরম্য বিহার নির্মাণ করে ভগবান বুদ্ধকে দান করেন।</p></div>
<div class="ftn" id="ftn7">
<p class="notetxt"><i>[7]</i> চক্ষু পঞ্চবিধ, যথা : বুদ্ধচক্ষু, ধর্মচক্ষু, দিব্যচক্ষু, মাংস চক্ষু, সমন্তচক্ষু। এখানে চক্ষু বলতে মাংস চক্ষুর প্রসাদ অংশকে বুঝাচ্ছে। প্রসাদ অর্থ স্বচ্ছতা; স্বচ্ছ দর্পণে যেমন পদার্থের প্রতিবিম্ব পড়ে, তেমনি এই প্রসাদরূপের অন্তর্গত চক্ষে বর্ণের, শ্রোত্রে শব্দের, ঘ্রাণে (নাসিকায়) গন্ধের, জিহ্বায় রসের, কায়ায় (দেহে) স্প্রষ্টব্যের (ত্বগিন্দ্রিয়গ্রাহ্য জড়-গুণের), যেন প্রতিবিম্ব পতন দ্বারা স্পর্শোৎপত্তি হয়।</p></div>
<div class="ftn" id="ftn8">
<p class="notetxt"><i>[8]</i> এস্থলে ধর্ম মনের আলম্বন।</p></div>
<div class="ftn" id="ftn9">
<p class="notetxt"><i>[9]</i> ‘চক্ষু-বিজ্ঞান’ বলতে বুঝায় চক্ষু, দৃশ্যমান বস্তু ও মনস্কারের সংযোগে উৎপন্ন চিত্ত।</p></div>
<div class="ftn" id="ftn10">
<p class="notetxt"><i>[10]</i> শ্রোত্র-বিজ্ঞান-শ্রোত্র, শব্দ ও মনস্কারের সংযোগে উৎপন্ন চিত্ত।</p></div>
<div class="ftn" id="ftn11">
<p class="notetxt"><i>[11]</i> ঘ্রাণ-বিজ্ঞান-ঘ্রাণ, গন্ধ ও মনস্কারের সংযোগে উৎপন্ন চিত্ত।</p></div>
<div class="ftn" id="ftn12">
<p class="notetxt"><i>[12]</i> জিহ্বা-বিজ্ঞান-জিহ্বা, রস ও মনস্কারের সংযোগে উৎপন্ন চিত্ত।</p></div>
<div class="ftn" id="ftn13">
<p class="notetxt"><i>[13]</i> কায়-বিজ্ঞান-কায়, স্প্রষ্টব্য ও মনস্কারের সংযোগে উৎপন্ন চিত্ত।</p></div>
<div class="ftn" id="ftn14">
<p class="notetxt"><i>[14]</i> মনোবিজ্ঞান-মন, মনোগ্রাহ্য বিষয় ও মনস্কারের সংযোগে উৎপন্ন চিত্ত।</p></div>
<div class="ftn" id="ftn15">
<p class="notetxt"><i>[15]</i> রাজগৃহ মগধের পূর্ব রাজধানী। এর বর্তমান নাম রাজগীর। বেভার, পাণ্ডব, বেপুল্ল, গিজ্ঝকূট ও ইসিগিলি, এই পঞ্চ পর্বত দ্বারা পরিবেষ্টিত ছিল বলে এর নাম গিরিব্রজ বা গিরি-পরিক্ষেপ।</p></div>
<div class="ftn" id="ftn16">
<p class="notetxt"><i>[16]</i> পালি বিবরণমতে বেণুবন রাজগৃহের বহির্নগরে অবস্থিত ছিল। এই সুরম্য বনটি চতুর্দিকে বেণু পরিবেশিষ্ট ছিল বলে বেণুবন নামে প্রসিদ্ধি লাভ করে। মগধরাজ শ্রেণিক বিম্বিসার এই বেণুবন সশিষ্য বুদ্ধের বাসের জন্য দান করেন।</p></div>
<div class="ftn" id="ftn17">
<p class="notetxt"><i>[17]</i> অসংখ্য কাঠবিড়ালের বাসস্থান।</p></div>
<div class="ftn" id="ftn18">
<p class="notetxt"><i>[18]</i> স্কন্ধ বলতে পঞ্চস্কন্ধ, যথা : রূপস্কন্ধ, বেদনাস্কন্ধ, সংজ্ঞাস্কন্ধ, সংস্কারস্কন্ধ ও বিজ্ঞানস্কন্ধ। ধাতু : “অত্তানো সভাবং ধারেন্তী’তি ধাতুযো” যারা নিজ নিজ স্বভাব (গুণ) ধারণ করে, তারা ধাতু। দর্শন-কার্যে সাহায্য করার গুণ বা স্বভাব একমাত্র চক্ষুই ধারণ করে; এজন্য চক্ষু ‘ধাতু’। তদ্রূপ শ্রোত্রাদি সম্বন্ধে জ্ঞাতব্য। চক্ষু প্রসাদই চক্ষু ধাতু। ধাতু আঠারো প্রকার। যথা : চক্ষু-ধাতু, শ্রোত্র-ধাতু, ঘ্রাণ-ধাতু, জিহ্বা-ধাতু,কায়-ধাতু, মন-ধাতু, রূপ-ধাতু, শব্দ-ধাতু, গন্ধ-ধাতু, রস-ধাতু, স্প্রষ্টব্য-ধাতু, ধর্ম-ধাতু, চক্ষু-বিজ্ঞান-ধাতু, শ্রোত্র-বিজ্ঞান-ধাতু, ঘ্রাণ-বিজ্ঞান-ধাতু, জিহ্বা-বিজ্ঞান-ধাতু, কায়-বিজ্ঞান-ধাতু ও মনোবিজ্ঞান-ধাতু।</p></div>
<div class="ftn" id="ftn19">
<p class="notetxt"><i>[19]</i> যা সম্পূর্ণরূপে জানা উচিত (অভিধান)।</p></div>
<div class="ftn" id="ftn20">
<p class="notetxt"><i>[20]</i> যা সম্যকভাবে জানা উচিত। (পালি অভিধান)</p></div>
<div class="ftn" id="ftn21">
<p class="notetxt"><i>[21]</i> অবিদ্যা—অজ্ঞানতা, বিশেষার্থে—দুঃখ, দুঃখের কারণ, দুঃখ নিরোধ ও দুঃখ-নিরোধের উপায় সম্পর্কে অজ্ঞানতা, প্রতীত্যসমুৎপাদ সম্বন্ধে অজ্ঞানতাই অবিদ্যা। তদ্বিপরীতই বিদ্যা।</p></div>
<div class="ftn" id="ftn22">
<p class="notetxt"><i>[22]</i> সংযোজন : ভবচক্রে সত্ত্বগণকে সংযুক্ত করে এ অর্থে সংযোজন। তন্মধ্যে সৎকায়দৃষ্টি, বিচিকিৎসা, শীলব্রত পরামর্শ বা ব্রতশুদ্ধিবাদ, কামরাগ ও ব্যাপাদ নিম্নভাগীয়, রূপরাগ, অরূপরাগ, মান, ঔদ্ধত্য ও অবিদ্যা ঊর্ধ্বভাগীয়। স্রোতাপত্তিমার্গ দ্বারা প্রথম তিন সংযোজন সমুচ্ছেদ হয়, সকৃদাগামী মার্গ কামরাগ ও ব্যাপাদ ক্ষীণ করে, অনাগামী মার্গে কামরাগ ও ব্যাপাদ সম্পূর্ণ বিনষ্ট হয় এবং অর্হত্ত্বমার্গে অবশিষ্ট সংযোজন সমুচ্ছেদ হয়।</p></div>
<div class="ftn" id="ftn23">
<p class="notetxt"><i>[23]</i> আসব-জন্ম হতে জন্মান্তরে, প্রাণীগণের চিত্ত-প্রবাহে স্রবিত বা প্রবাহিত হয় বলে আসব। অথবা আসব এমন এক ধর্ম যা হতে দুঃখ ও ক্লেশ স্রবিত ও প্রসূত হয় (প-সূ)। বৌদ্ধ-দর্শনে আসব চার প্রকার। যথা : কামাসব, ভবাসব, দৃষ্টি-আসব ও অবিদ্যাসব। কামাসবের আলম্বন রূপ, শব্দ, গন্ধ, রস ও স্প্রষ্টব্য। ভবাসবের আলম্বন নিজের সত্তা বা অস্তিত্ব। দৃষ্ট্যাসবের আলম্বন অবিনশ্বর আত্মা। অবিদ্যাসব এই সমস্তের সাথে জড়িত।</p></div>
<div class="ftn" id="ftn24">
<p class="notetxt"><i>[24]</i> অনুশয়—‘থামগতট্ঠেন অনুসেন্তীতি অনুসযা’—‘শক্তভাবে চিত্তসন্ততিতে শয়ন করে’ এই অর্থে অনুশয়; প্রচ্ছন্ন অকুশল মনোবৃত্তি। অনুশয় সাত প্রকার। যথা : কামরাগ, ভবরাগ, প্রতিঘ (প্রতিহিংসা), মান (অহংকার), দৃষ্টি (ভ্রান্তধারণা), বিচিকিৎসা (সংশয়) ও অবিদ্যা অনুশয়।</p></div>
<div class="ftn" id="ftn25">
<p class="notetxt"><i>[25]</i> উপাদান : উপ+আদান, দৃঢ় গ্রহণ। উপাদান চার প্রকার-কাম, দৃষ্টি, শীলব্রত ও আত্মবাদ উপাদান। লোভের বস্তু ও মিথ্যা অভিমতকে চিত্ত যখন রক্ষা করে,তখন যথাক্রমে কাম-উপাদান ও দৃষ্টি উপাদান। শারীরিক কৃচ্ছ্রসাধন দ্বারা কিংবা ব্রতমানসাদির দ্বারা চিত্ত-শুদ্ধি ও মুক্তিলাভ; এই মিথ্যা অভিমতকে চিত্ত যখন রক্ষা করে তখন শীলব্রত উপাদান। পঞ্চস্কন্ধকে বা কোন এক স্কন্ধকে অজর, অব্যয়, অক্ষয় আত্মা বলে বিশ্বাসই আত্মবাদ উপাদান।</p></div>
<div class="ftn" id="ftn26">
<p class="notetxt"><i>[26]</i> মহা উপাসিকা বিশাখার পুত্র; যিনি প্রতিদিন বিহারে গিয়ে বুদ্ধের নিকট ধর্ম শুনতেন। পরে প্রব্রজিত হয়ে বিদর্শন ভাবনা বলে অর্হত্ত্বফল লাভ করেন। (থেরগাথা)।</p></div>
<div class="ftn" id="ftn27">
<p class="notetxt"><i>[27]</i> পালি—সদুতিযবিহারী : দ্বিতীয় ব্যক্তিসহ। এই সূত্রে তৃষ্ণাকে দ্বিতীয় ব্যক্তির সাথে তুলনা করা হয়েছে।</p></div>
<div class="ftn" id="ftn28">
<p class="notetxt"><i>[28]</i> শরীর এবং জীবনের মমতা ত্যাগ করে সদ্ধর্ম ও নির্বাণগত চিত্তে।</p></div>
<div class="ftn" id="ftn29">
<p class="notetxt"><i>[29]</i> সমিদ্ধি—এই নামের অর্থ সমৃদ্ধিশালী, সৌভাগ্যবান। অর্থকথামতে, তিনি ছিলেন সদ্য প্রস্ফুটিত পুষ্পসদৃশ খুব সুন্দর। থেরগাথায় উল্লেখ আছে, উনার জন্মগ্রহণের পর থেকে তাঁর পরিবার ধন-ধান্যে শ্রীবৃদ্ধি লাভ করতে লাগল। তাঁর দেহবর্ণও বেশ সুশ্রী হয়েছিল।</p></div>
<div class="ftn" id="ftn30">
<p class="notetxt"><i>[30]</i> মার—‘এত্থ মারোতি সত্তে অনত্থে নিযোজেন্তো মারেতী’তি মারো” সত্ত্বগণকে অনর্থে নিয়োজিত করে মারে বলেই ‘মার’ বলা হয়। পাপ ধর্মে সমন্বাগত বলে মারকে পাপিমাও বলা হয়ে থাকে। কৃষ্ণ, অন্তক, নমুচি, প্রমত্ত বন্ধু তারই নাম। মার পাঁচ প্রকার—ক্লেশমার, অভিসংস্কার বা ভোগ চেতনামার (পুঞ্ঞাভিসঙ্খারা, অপুঞ্ঞাভিসঙ্খারা ও আনেঞ্জাভিসঙ্খারা), বশবর্তী স্বর্গবাসী দেবপুত্র মার (এই মারত্রয় আর্যমার্গের উৎপত্তি ক্ষণে পরাস্ত হয়),স্কন্ধ ও মৃত্যুমার (এই মারদ্বয় পরিনির্বাণ প্রাপ্তির সময় অন্তিম চিত্তক্ষণে অভিভূত বা পরাস্ত হয়)।</p></div>
<div class="ftn" id="ftn31">
<p class="notetxt"><i>[31]</i> জীবগণ পঞ্চস্কন্ধের প্রতি অনুরাগ দ্বারা আসক্ত (সত্ত) বিশেষভাবে আসক্ত (বিসত্ত) হয় বলে সত্ত্ব অধিবচন প্রাপ্ত হয়।</p></div>
<div class="ftn" id="ftn32">
<p class="notetxt"><i>[32]</i> লোক—লুপ্ত হয় বলে লোক, কি লুপ্ত হয়? চক্ষু লুপ্ত হয়, রূপ লুপ্ত হয়, চক্ষু-বিজ্ঞান লুপ্ত হয়, চক্ষু-সংস্পর্শ লুপ্ত হয়, চক্ষু-সংস্পর্শজ বেদনা লুপ্ত হয়। তদ্রূপভাবে শ্রোত্র, ঘ্রাণ, জিহ্বা, কায়, মন সম্বন্ধেও জ্ঞাতব্য। </p></div>
<div class="ftn" id="ftn33">
<p class="notetxt"><i>[33]</i> পালি—‘সপ্প-সোন্ডিক-পব্ভার’। অর্থকথামতে, ইহার আকৃতি ছিল সর্পের ফণাসদৃশ।</p></div>
<div class="ftn" id="ftn34">
<p class="notetxt"><i>[34]</i> আয়ুষ্মান উপসেন ছিলেন আয়ুষ্মান সারিপুত্র অপেক্ষা কনিষ্ঠ। ভোজন কৃত্যের পর তিনি (উপসেন) গুহার ছায়াতলে মৃদুমন্দ বায়ু সেবনরত অবস্থায় চীবর সেলাই করছিলেন। তখন দুটি সর্প গুহার উপর ঝুলন্ত লতাগুল্মে খেলা করছিল। একটি সর্প স্থবিরের কাঁধে পতিত হয়। তিনি সর্পকর্তৃক দংশিত হন এবং উনার সর্বদেহে অতিদ্রুত বিষ ছড়িয়ে পড়ে। (অর্থকথা)</p></div>
<div class="ftn" id="ftn35">
<p class="notetxt"><i>[35]</i> নিক্ষিপ্ত হওয়া এখানে মৃত্যুর নামান্তর।</p></div>
<div class="ftn" id="ftn36">
<p class="notetxt"><i>[36]</i> ‘এই দেহ গুহার মধ্যে বিনষ্ট না হোক’—আপন ঋদ্ধিবলে এরূপ অধিষ্ঠান করে আয়ুষ্মান উপসেন ভিক্ষুগণকে আহ্বান করেছিলেন। (অর্থকথা)।</p></div>
<div class="ftn" id="ftn37">
<p class="notetxt"><i>[37]</i> বুদ্ধের স্থায়ী সেবক হিসেবে আনন্দ স্থবির নিযুক্ত হবার পূর্বে এই উপবান স্থবির কিছুকাল বুদ্ধের সেবক ছিলেন।</p></div>
<div class="ftn" id="ftn38">
<p class="notetxt"><i>[38]</i> যা স্বয়ং দ্রষ্টব্য, প্রত্যক্ষ ফলপ্রদ।</p></div>
<div class="ftn" id="ftn39">
<p class="notetxt"><i>[39]</i> অর্থাৎ অন্ধভাবে গ্রহণের বিষয় নয়।</p></div>
<div class="ftn" id="ftn40">
<p class="notetxt"><i>[40]</i> নির্বাণের দিকে উপনয়নকারী বা উপনীত করে।</p></div>
<div class="ftn" id="ftn41">
<p class="notetxt"><i>[41]</i> জ্ঞানীদের উপলব্ধিগম্য।</p></div>
<div class="ftn" id="ftn42">
<p class="notetxt"><i>[42]</i> লোভ, কাম, আসক্তি বিষয়বস্তুকে মনোরম করে চিত্তকে বিষয়বস্তুর দিকে আকর্ষণ বা রঞ্জন করে বলে রাগ। সাধারণত বাংলা সাহিত্যে রাগ অর্থ—ক্রোধ।</p></div>
<div class="ftn" id="ftn43">
<p class="notetxt"><i>[43]</i> অবিদ্যা, তৃষ্ণা, কর্ম ও আহার প্রত্যয় সমুদয়ে চক্ষু, শ্রোত্র, ঘ্রাণ, জিহ্বা ও কায় স্পর্শায়তনের সমুদয় হয়। অবিদ্যা, তৃষ্ণা, কর্ম ও নাম-রূপের প্রত্যয় সমুদয়ে মন স্পর্শায়তনের সমুদয় হয়ে থাকে।</p></div>
<div class="ftn" id="ftn44">
<p class="notetxt"><i>[44]</i> অবিদ্যা, তৃষ্ণা, কর্ম ও আহার প্রত্যয় নিরোধে চক্ষু, শ্রোত্র, ঘ্রাণ, জিহ্বা ও কায় স্পর্শায়তনের অস্তগমন হয়। অবিদ্যা, তৃষ্ণা, কর্ম ও নামরূপের প্রত্যয় নিরোধে মন স্পর্শায়তনের অস্তগমন হয়।</p></div>
<div class="ftn" id="ftn45">
<p class="notetxt"><i>[45]</i> ধর্মচক্ষু স্থলে স্রোতাপত্তিমার্গ।</p></div>
<div class="ftn" id="ftn46">
<p class="notetxt"><i>[46]</i> অনুৎপাদ অর্থে যা অনাসক্ত, অসংস্কৃত (প-সূ)।</p></div>
<div class="ftn" id="ftn47">
<p class="notetxt"><i>[47]</i> সর্বনিমিত্তকে অনাত্মরূপে দর্শন করেন। (অর্থকথা)</p></div>
<div class="ftn" id="ftn48">
<p class="notetxt"><i>[48]</i> পালি—পরিঞ্ঞা : পরিজ্ঞা, সম্যক জ্ঞান, পূর্ণজ্ঞান, অন্তর্দৃষ্টি।</p></div>
<div class="ftn" id="ftn49">
<p class="notetxt"><i>[49]</i> কর্মবর্ত, ক্লেশবর্ত এবং বিপাকবর্ত, এই ত্রিবর্ত।</p></div>
<div class="ftn" id="ftn50">
<p class="notetxt"><i>[50]</i> শস্ত্র দ্বারা কণ্ঠনালী ছেদন করলেন। তিনি (ছন্ন স্থবির) নিজেকে অর্হৎ মনে করতেন। কিন্তু যখন কণ্ঠনালী ছেদন করলেন তখন উনার মধ্যে মরণভয় ও গতিনিমিত্ত উৎপন্ন হল। সেজন্য তিনি যে এখনও পৃথকজন তা বুঝতে পারলেন এবং সংবেগ প্রাপ্ত হলেন। সেই মুহূর্তে তিনি বিদর্শন আরোপ করে সমশীর্ষক হন অর্থাৎ একই মুহূর্তে আসক্তিক্ষয় ও জীবনক্ষয় সাধিত হল। (তিনি সমশীর্ষ পরিনির্বাণ লাভ করলেন।) (অর্থকথা)</p></div>
<div class="ftn" id="ftn51">
<p class="notetxt"><i>[51]</i> অনিন্দতা, নির্দোষতা। যদিও ছন্ন স্থবির পৃথগজন অবস্থায় নিজের নির্দোষতা (তিনি চক্ষু শ্রোত্রাদিকে আত্মদৃষ্টিতে দর্শন করতেন না এবং পুনর্জন্ম আকাঙ্ক্ষা করতেন না ইত্যাদি) ব্যক্ত করেন, তা কিন্তু উনার পরিনির্বাণের পক্ষে অন্তরায় হয়নি। সেজন্য ভগবান সেই ব্যক্তকরণকে উদ্দেশ করে (সারিপুত্র স্থবিরকে) উক্ত প্রশ্ন করেছিলেন। (অর্থকথা)</p></div>
<div class="ftn" id="ftn52">
<p class="notetxt"><i>[52]</i> আমি এরূপ মনে করব।</p></div>
<div class="ftn" id="ftn53">
<p class="notetxt"><i>[53]</i> আমার দেহে মৃৎপিণ্ড (দলা/ডেলা) নিক্ষেপ করছে না।</p></div>
<div class="ftn" id="ftn54">
<p class="notetxt"><i>[54]</i> ত্রিবিদ্যা : জাতিস্মর জ্ঞান অর্থাৎ পূর্ব পূর্ব জন্মে কোন স্থানে কিরূপ হয়ে জন্ম গ্রহণ করেছিলেন সে বিষয়ে জ্ঞান, চ্যুতি-উৎপত্তি জ্ঞান অর্থাৎ সত্ত্বগণের জন্ম-মৃত্যু সম্পর্কে জ্ঞান ও তৃঞ্চাক্ষয় জ্ঞান।</p></div>
<div class="ftn" id="ftn55">
<p class="notetxt"><i>[55]</i> এস্থলে আসক্তি।</p></div>
<div class="ftn" id="ftn56">
<p class="notetxt"><i>[56]</i> এস্থলে অনুমিত অর্থে ঘ্রাণ-জিহ্বা-কায়-ইন্দ্রিয়গ্রাহ্য গন্ধ, রস ও স্পর্শ আয়তন বা বিষয়।</p></div>
<div class="ftn" id="ftn57">
<p class="notetxt"><i>[57]</i> বিজ্ঞাত অর্থে যা মনের দ্বারা জ্ঞাত।</p></div>
<div class="ftn" id="ftn58">
<p class="notetxt"><i>[58]</i> উপলব্ধি করেন।</p></div>
<div class="ftn" id="ftn59">
<p class="notetxt"><i>[59]</i> রূপ হতে উৎপন্ন।</p></div>
<div class="ftn" id="ftn60">
<p class="notetxt"><i>[60]</i> স্মৃতিহীন।</p></div>
<div class="ftn" id="ftn61">
<p class="notetxt"><i>[61]</i> তৃষ্ণা-দৃষ্টি-মানবশে অনুরক্ত হন।</p></div>
<div class="ftn" id="ftn62">
<p class="notetxt"><i>[62]</i> গন্ধ আঘ্রাণ বা অনুভব করে।</p></div>
<div class="ftn" id="ftn63">
<p class="notetxt"><i>[63]</i> এখানে ধর্ম অর্থ মনের আলম্বন।</p></div>
<div class="ftn" id="ftn64">
<p class="notetxt"><i>[64]</i> অনিত্য দৃষ্টিতে।</p></div>
<div class="ftn" id="ftn65">
<p class="notetxt"><i>[65]</i> অনুভব করেন।</p></div>
<div class="ftn" id="ftn66">
<p class="notetxt"><i>[66]</i> ক্লেশ বা দুঃখ সঞ্চিত হয় না।</p></div>
<div class="ftn" id="ftn67">
<p class="notetxt"><i>[67]</i> প্রমাদে রত বা প্রমাদে অবস্থানকারী।</p></div>
<div class="ftn" id="ftn68">
<p class="notetxt"><i>[68]</i> শমথ বিদর্শন ধর্ম উৎপন্ন হয় না। (অর্থকথা)</p></div>
<div class="ftn" id="ftn69">
<p class="notetxt"><i>[69]</i> যেহেতু এখানে আমি বা আমার বলতে কিছুই নেই।</p></div>
<div class="ftn" id="ftn70">
<p class="notetxt"><i>[70]</i> পালি—‘উদকো রামপুত্তো’। রামপুত্র রুদ্রক। কোনো কোনো গ্রন্থে ‘উদ্দক-রামপুত্র’ পাঠও দৃষ্ট হয়। সিদ্ধার্থ সম্বোধি লাভের পূর্বে নির্বাণ অন্বেষণ করার সময় উনার (রামপুত্র রুদ্রকের) কাছে গিয়েছিলেন। কিন্তু তিনি রামপুত্র রুদ্রকের ধর্মে সন্তুষ্ট হতে না পেরে তাকে ত্যাগ করেছিলেন, যেমন করেছিলেন আলাড় কালামকেও।</p></div>
<div class="ftn" id="ftn71">
<p class="notetxt"><i>[71]</i> পালি—বেদগূ, সর্বোত্তম জ্ঞান অর্জন করেছেন এমন।</p></div>
<div class="ftn" id="ftn72">
<p class="notetxt"><i>[72]</i> গণ্ড—অর্থ গণ্ডরোগ, ব্রণ, ফোঁড়া, গ্রন্থি, গাঁইট, সংযোগ, বন্ধন, কঠিন সমস্যা। অর্থকথামতে তৃষ্ণামূল। ইংরেজি অনুবাদে দুঃখমূল দৃষ্ট হয়।</p></div>
<div class="ftn" id="ftn73">
<p class="notetxt"><i>[73]</i> অনুৎপাদ—অর্থে যা অনাসক্ত, অসংস্কৃত। (অর্থকথা)</p></div>
<div class="ftn" id="ftn74">
<p class="notetxt"><i>[74]</i> চারি মহাভূত—পঠবী, আপ, বায়ু, তেজ।</p></div>
<div class="ftn" id="ftn75">
<p class="notetxt"><i>[75]</i> যোগক্ষেম = যোগ+ক্ষেম, যোগ অর্থ এক জন্মের সাথে অন্য জন্মের সম্বন্ধ, সম্পর্ক, মিলন, সংযোগ। পালি খেম বা ক্ষেম অর্থ মোক্ষ, মুক্তি, শান্তি, রক্ষা। সুতরাং যোগক্ষেম অর্থ বন্ধনমুক্তি বা নির্বাণ। যোগক্ষেমী বলতে বিমুক্ত পুরুষ।</p></div>
<div class="ftn" id="ftn76">
<p class="notetxt"><i>[76]</i> পালি—পরিযায়, পর্যায় শব্দের দ্বিবিধ অর্থ-কারণ ও দেশনা। অশোকের ভাব্রুলিপিতেও বুদ্ধবচন ‘পলিযায’ নামে অভিহিত হয়েছে। পর্যায় অর্থে যা শ্রেণিবদ্ধ, সুসজ্জিত, যার আদিতে, মধ্যে ও অন্তেকল্যাণ। </p></div>
<div class="ftn" id="ftn77">
<p class="notetxt"><i>[77]</i> এস্থলে ‘যোগ’ অর্থে প্রচেষ্টা (ইংরেজি অনুবাদ)।</p></div>
<div class="ftn" id="ftn78">
<p class="notetxt"><i>[78]</i> অর্থকথামতে যোগ ঘোষণা করেছেন বলে যোগক্ষেমী নন, ‘যোগ’ ত্যাগ করেছেন (বিমুক্ত) বলে যোগক্ষেমী।</p></div>
<div class="ftn" id="ftn79">
<p class="notetxt"><i>[79]</i> পচ্চযা—প্রত্যয় হইতে। প্রত্যয় অর্থ কারণ, নিদান, হেতু। যার সাহায্যে কোনো কার্য সম্পাদিত হয়, ঘটনা ঘটে, ফলোৎপন্ন হয়, তা ওই কার্যের, ওই ঘটনার, ওই ফলের প্রত্যয় হয়। সুতরাং প্রত্যয় সাহায্যকারক। স্পর্শ ব্যতীত বেদনা উৎপন্ন হতে পারে না।</p></div>
<div class="ftn" id="ftn80">
<p class="notetxt"><i>[80]</i> স্পৃষ্ট আলম্বনের রসবোধই বেদনা।</p></div>
<div class="ftn" id="ftn81">
<p class="notetxt"><i>[81]</i> পালি : সংযোজনিয—সংযোগসমূহের অনুকূল বা সহায়ক। (পালি-বাংলা অভিধান)</p></div>
<div class="ftn" id="ftn82">
<p class="notetxt"><i>[82]</i> নাদিক বৈশালীরাজ্যে অবস্থিত গ্রামবিশেষের নাম। বুদ্ধঘোষ বলেন, নাদিকা নামে একটি পুষ্করিণী ছিল। নাদিকার পাশে অবস্থিত ছিল বলে গ্রামের নাম নাদিকা। বস্তুত নাদিকাকে মধ্যবর্তী করে দুটি গ্রাম ছিল। যথা : ‘চুল্লপিতি’ পুত্রগণের গ্রাম ও ‘মহাপিতি’ পুত্রগণের গ্রাম। এ স্থলে নাদিকে অর্থে এই দুই গ্রামের যেকোনো এক গ্রামে। (অর্থকথা)।</p></div>
<div class="ftn" id="ftn83">
<p class="notetxt"><i>[83]</i> পালি—‘গিঞ্জকাবসথে’ বুদ্ধঘোষ বলেন, নাদিকাবাসিগণ ভগবান বুদ্ধের জন্য বাসস্থান নির্মাণের ইচ্ছা করে ইষ্টক দ্বারা ভিত্তি, সোপান, স্তম্ভ ও হিংস্রপশুরূপ-সমন্বিত সৌধ নির্মাণ করে, তা চূণকাম করে তদুপরি মালাকর্ম ও চিত্রকর্ম উৎপাদন করেছিলেন। ঐ ইষ্টকালয়ে ভূম্যাস্তরণ, মঞ্চপীঠ, রাত্রিস্থান, দিবাস্থান, মণ্ডপ এবং চংক্রমণাদিরও ব্যবস্থা করা হয়েছিল। (অর্থকথা)</p></div>
<div class="ftn" id="ftn84">
<p class="notetxt"><i>[84]</i> স্পর্শ—চক্ষু শ্রোত্রাদির সঙ্গে বিষয়ের সংযোগ।</p></div>
<div class="ftn" id="ftn85">
<p class="notetxt"><i>[85]</i> বেদনা—সুখ-দুঃখাদি অনুভূতি।</p></div>
<div class="ftn" id="ftn86">
<p class="notetxt"><i>[86]</i> তৃষ্ণা—আসক্তি।</p></div>
<div class="ftn" id="ftn87">
<p class="notetxt"><i>[87]</i> উপাদান—তৃষ্ণার প্রাবল্যে দৃঢ় গ্রহণ (উপ + আদান)।</p></div>
<div class="ftn" id="ftn88">
<p class="notetxt"><i>[88]</i> ভব—কর্মভব ও উৎপত্তি ভব। কর্মই কর্মভব, উৎপত্তিভব হচ্ছে বিশ্বজগৎ।</p></div>
<div class="ftn" id="ftn89">
<p class="notetxt"><i>[89]</i> স্কন্ধ বলতে পঞ্চ স্কন্ধ। যথা : রূপ বা ভৌতিক বস্তু, বেদনা বা অনুভূতি, সংজ্ঞা বা প্রতীতি, সংস্কার বা পুণ্যাপুণ্যাদি এবং বিজ্ঞান বা চিত্ত। স্কন্ধ শব্দের অর্থ রাশি।</p></div>
<div class="ftn" id="ftn90">
<p class="notetxt"><i>[90]</i> অতীতে চিত্ত দ্বারা অনুভূত (অর্থকথা)।</p></div>
<div class="ftn" id="ftn91">
<p class="notetxt"><i>[91]</i> যে পঞ্চ পর্বত দ্বারা মগধের পূর্ব রাজধানী পরিবেষ্টিত ছিল তন্মধ্যে গৃধ্রকূট অন্যতম। বুদ্ধঘোষের মতে এই পর্বতের কূট বা উপরিভাগ দেখতে গৃধ্র সদৃশ অথবা উহার কূটে গৃধ্র বাস করত বলে উহা গৃধ্রকূট নামে অভিহিত হয়। (অর্থকথা)।</p></div>
<div class="ftn" id="ftn92">
<p class="notetxt"><i>[92]</i> একমন্তং অট্ঠাসি—একপাশে স্থিত হলেন। কিরূপভাবে স্থিত হলেন?</p>
<p class="ghata">“ন পচ্ছতো ন পুরতো ন পিয়াসন্ন দূরতো,</p>
<p class="ghata">ন কচ্ছেপি পটিবাতে ন চা’পি ওনতুন্নতে,</p>
<p class="ghata">ইমে দোসে বিবজ্জেত্বা একমন্তং ঠিতা আহু।”</p>
<p class="subnotetxt">পশ্চাতে, সম্মুখে, নিকটে, দূরে, বাহু প্রসারণ স্থানে, প্রতিবাতে, উচ্চে ও নিচে এই অষ্টদোষ বর্জিত স্থানে থেকে একপ্রান্তে স্থিত হলেন। দেবরাজ দাঁড়িয়ে থাকার কারণ এই : দেবগণের পক্ষে মনুষ্যভূমি পায়খানা স্থানের ন্যায়। শত যোজন পরিমাণ অভ্যন্তরে তারা আসতে কষ্ট মনে করেন, তদ্ধেতু শীঘ্র যাওয়ার ইচ্ছায় অথবা অক্লান্তি হেতু ও দেবগণের উপবিষ্ট স্থানে দিব্যাসন উৎপন্ন হয়ে থাকে। তজ্জন্য ভগবানের প্রতি গৌরব হেতু, ইত্যাদি কারণে বসেননি। (ধর্মসংহিতা)</p></div>
<div class="ftn" id="ftn93">
<p class="notetxt"><i>[93]</i> ‘তন্নিস্সিতং বিঞ্ঞাণং’ অর্থকথামতে ‘তণ্হানিস্সিতং কম্মবিঞ্ঞাণং’।</p></div>
<div class="ftn" id="ftn94">
<p class="notetxt"><i>[94]</i> পালি—‘সদ্ধিবিহারিকো’ অর্থে সহ-আবাসিক, সহবসবাসকারী, সেবক ভিক্ষু।</p></div>
<div class="ftn" id="ftn95">
<p class="notetxt"><i>[95]</i> স্ত্রী, পুরুষ, আকার, লিঙ্গ প্রভৃতি লক্ষণ, (অর্থকথা)।</p></div>
<div class="ftn" id="ftn96">
<p class="notetxt"><i>[96]</i> হস্ত, পদ, হাস্য, লাস্য, বাক্য-দৃষ্টি ইত্যাদি ভেদে কামোদ্দীপক নিদর্শন। (অর্থকথা)</p></div>
<div class="ftn" id="ftn97">
<p class="notetxt"><i>[97]</i> দিনরাতকে ছয়ভাগে ভাগ করে পাঁচভাগে জাগ্রত থেকে এবং মাত্র রাতের মধ্যম যামে নিদ্রা যাবার অভ্যাস রেখে চলা। (অর্থকথা)</p></div>
<div class="ftn" id="ftn98">
<p class="notetxt"><i>[98]</i> পালি—‘চঙ্কমেন নিসজ্জায’—‘চঙ্ক্রমণ ও উপবেশন দ্বারা। কখনো বা পাদচারণ দ্বারা চৈত্য-বন্দনা, ভিক্ষান্ন-সংগ্রহাদি ভিক্ষু-কৃত্য সম্পাদন করে, কখনও বা নির্দিষ্ট আসনে বসে অনুক্ষণ ধ্যেয়-বিষয় স্মরণ করে অবস্থান করা। (অর্থকথা)</p></div>
<div class="ftn" id="ftn99">
<p class="notetxt"><i>[99]</i> রাত্রির এক-তৃতীয়াংশ।</p></div>
<div class="ftn" id="ftn100">
<p class="notetxt"><i>[100]</i> শয্যা চার প্রকার। যথা : কামভোগী শয্যা, প্রেতশয্যা, সিংহশয্যা ও তথাগত শয্যা। এস্থলে সিংহশয্যার বর্ণনা প্রদত্ত হয়েছে।</p></div>
<div class="ftn" id="ftn101">
<p class="notetxt"><i>[101]</i> ‘আবরণীয় ধর্ম’ অর্থে কামচ্ছন্দাদি পঞ্চনীবরণ বা আবরণ। (অর্থকথা)</p></div>
<div class="ftn" id="ftn102">
<p class="notetxt"><i>[102]</i> শ্রদ্ধাহীন, অলস, স্মৃতিহীন, অসমাহিত, দুষ্প্রাজ্ঞ ব্যক্তির সংসর্গ ত্যাগ করে শ্রদ্ধাবান, বীর্যবান, স্মৃতিমান, সমাহিত ও প্রজ্ঞাবান ব্যক্তির সেবা ও উপাসনা করে প্রসাদনীয়, সম্যক প্রধান, স্মৃত্যুপ্রস্থান, ধ্যান-বিমোক্ষ ও গম্ভীর জ্ঞানচর্যা সূত্রান্ত প্রত্যবেক্ষণ করলে পঞ্চেন্দ্রিয় বিশুদ্ধ হয়, অর্হত্ত্বফল লাভের উপযুক্ত হয়, বিমুক্তি পরিপাচক ধর্ম পরিপক্ব হয়। (টীকা, সূত্র-সংগ্রহ)</p></div>
<div class="ftn" id="ftn103">
<p class="notetxt"><i>[103]</i> ভিক্ষান্নের জন্য।</p></div>
<div class="ftn" id="ftn104">
<p class="notetxt"><i>[104]</i> ধ্যানসমাধি—সুখে দিবা অতিবাহিত করার জন্য।</p></div>
<div class="ftn" id="ftn105">
<p class="notetxt"><i>[105]</i> বিশালীভূত (বিস্তৃত ও সমৃদ্ধ) বলে বৈশালী নামে খ্যাত হয়। বুদ্ধের সময়ে বৈশালী বৃজি-লিচ্ছবিগণের আবাসভূমি ও প্রধান নগরী ছিল। (অর্থকথা) বেসার এবং মজঃফরপুরের কিয়দংশ নিয়ে প্রাচীন বৈশালীর ভৌগোলিক অবস্থান।</p></div>
<div class="ftn" id="ftn106">
<p class="notetxt"><i>[106]</i> কপিলবাস্তুর নিকটবর্তী মহাবন অরোপিত, স্বয়ংজাত বন; বৈশালীর নিকটবর্তী মহাবন রোপিত-অরোপিত বা মিশ্র বন। (অর্থকথা)</p></div>
<div class="ftn" id="ftn107">
<p class="notetxt"><i>[107]</i> এস্থলে কূটাগারশালা অর্থে হংস-বর্ত্তকাকারে আচ্ছন্ন কূটাগার, যা ভগবান বুদ্ধের গন্ধকুটির ছিল। (অর্থকথা)</p></div>
<div class="ftn" id="ftn108">
<p class="notetxt"><i>[108]</i> শ্রাবক উপাসকদের মধ্যে মনোজ্ঞ বস্তু দায়কদের মধ্যে উগ্গ গৃহপতি ছিলেন অগ্রগণ্য। (অ.নি. একক নিপাত)।</p></div>
<div class="ftn" id="ftn109">
<p class="notetxt"><i>[109]</i> নালন্দা—জিলা বড়গাঁও। বক্&zwnj;তিয়ারপুর রেলওয়ে স্টেশন হতে মাত্র ২৪ মাইল ব্যবধান। ইহা অগ্রশ্রাবক সারিপুত্র স্থবিরের জন্ম ও পরিনির্বাণপ্রাপ্তির স্থান।</p></div>
<div class="ftn" id="ftn110">
<p class="notetxt"><i>[110]</i> ভগবানের ধর্মোপদেশ শুনে শ্রেষ্ঠী আম্রবনে বিহার প্রস্তুত করে ভগবানকে দান করেন। (অর্থকথা)</p></div>
<div class="ftn" id="ftn111">
<p class="notetxt"><i>[111]</i> উপালি গৃহপতির স্রোতাপত্তি মার্গলাভের সঙ্গেই প্রতিসম্ভিদা লাভ হয়েছিল।</p></div>
<div class="ftn" id="ftn112">
<p class="notetxt"><i>[112]</i> ইনি কৌশম্বী-রাজ উদেনের পুরোহিত পুত্ররূপে জন্মগ্রহণ করেন। তিনি ভিক্ষুসংঘকে সিংহনাদে বলতেন, “মার্গফলে যার সন্দেহ আছে, সে আমাকে জিজ্ঞাসা করুক।” তাই ভগবান “সিংহনাদী পিন্ডোল ভারদ্বাজ” বলে উপাধি প্রদান করেন।</p></div>
<div class="ftn" id="ftn113">
<p class="notetxt"><i>[113]</i> কৌশাম্বী বৎসরাজ্যের রাজধানী, বর্তমান নাম কোসম্&zwnj;। নগর স্থাপনের সময় বহু কুশাম্ব বৃক্ষ উচ্ছন্ন হয়েছিল অথবা কুশাম্ব ঋষির আশ্রমের নিকটে নগর নির্মিত হয়েছিল বলে তা কৌশাম্বী নামে অভিহিত হয়।</p></div>
<div class="ftn" id="ftn114">
<p class="notetxt"><i>[114]</i> ঘোষিতশ্রেষ্ঠী নির্মিত বিহারে।</p></div>
<div class="ftn" id="ftn115">
<p class="notetxt"><i>[115]</i> পালি—উদরিয; অভিধানে দ্বিবিধ অর্থ দৃষ্ট হয়। যথা : (ক) উদর, পেট, পাকস্থলী। (খ) পেটে পরিপাক হয় নাই এরূপ খাদ্য, পেটের বদহজমি খাদ্য।</p></div>
<div class="ftn" id="ftn116">
<p class="notetxt"><i>[116]</i> ইহা জনপদ বিশেষের নাম। (অর্থকথা) কোশল রাজ্যেই এই জনপদ অবস্থিত ছিল।</p></div>
<div class="ftn" id="ftn117">
<p class="notetxt"><i>[117]</i> শিশুমারগির নামক নগরে। এই নগর স্থাপনের সময় শিশুমার শব্দ করেছিল বলে শিশুমারগির বলে অভিহিত হয়। (অর্থকথা)</p></div>
<div class="ftn" id="ftn118">
<p class="notetxt"><i>[118]</i> এর অপর নাম ভেসকবন (ভিষক্&zwnj;বন)। (অর্থকথা)</p></div>
<div class="ftn" id="ftn119">
<p class="notetxt"><i>[119]</i> মৃগপক্ষীগণকে এই বনে অভয় দান করা হয়েছিল। (অর্থকথা)</p></div>
<div class="ftn" id="ftn120">
<p class="notetxt"><i>[120]</i> এই মানবকগণ সকালবেলা আচার্যের নিকট শিল্পশিক্ষা করত এবং বিকালবেলা বনে গিয়ে আচার্যের জন্য কাষ্ঠ আহরণ করত। (অর্থকথা)</p></div>
<div class="ftn" id="ftn121">
<p class="notetxt"><i>[121]</i> সম্ভ্রান্ত শ্রমণ-ব্রাহ্মণগণকে ‘ভো’ বলে সম্বোধন করা হতো।</p></div>
<div class="ftn" id="ftn122">
<p class="notetxt"><i>[122]</i> সন্দর্শিত—‘দৃষ্ট-ধার্মিক’ এর অর্থ প্রদর্শিত করলেন।</p></div>
<div class="ftn" id="ftn123">
<p class="notetxt"><i>[123]</i> সমাদাপিত—কুশলধর্ম সমাদান বা গ্রহণ করালেন।</p></div>
<div class="ftn" id="ftn124">
<p class="notetxt"><i>[124]</i> সমুত্তেজিত—তাতে উৎসাহিত করলেন।</p></div>
<div class="ftn" id="ftn125">
<p class="notetxt"><i>[125]</i> সমপ্রহর্ষিত—সেই উৎসাহ ও অন্য বিদ্যমান গুণদ্বারা ধর্মরত্ন বর্ষণ করে প্রহৃষ্ট করলেন। (সাম.পাসা. ১০০ পৃ.)</p></div>
<div class="ftn" id="ftn126">
<p class="notetxt"><i>[126]</i> কুশল ধর্মের আদি—সুবিশুদ্ধশীল ও ঋজু দৃষ্টি; মধ্য—আর্যমার্গ; অন্ত—নির্বাণ। (অর্থকথা)</p></div>
<div class="ftn" id="ftn127">
<p class="notetxt"><i>[127]</i> সব্যঞ্জনং—ব্যঞ্জনযুক্ত। শিথিল, ধ্বনিত, দীর্ঘ, হ্রস্ব, গুরু, লঘু, অনুস্বার, সম্বন্ধ, ব্যবস্থিত ও বিমুক্ত এই দশবিধ ব্যঞ্জনযুক্ত, দ্রাবির, কিরাত ও যবনাদি ম্লেচ্ছভাষা এক ব্যঞ্জনযুক্ত; তন্মধ্যে সমস্তই নিরোষ্ঠ ব্যঞ্জন, বিসৃষ্ট ও অনুস্বার ব্যঞ্জন। সব্যঞ্জন অর্থে যা ব্যঞ্জনযুক্ত, গভীরার্থ ও গূঢ়ার্থ প্রকাশক।</p></div>
<div class="ftn" id="ftn128">
<p class="notetxt"><i>[128]</i> অপ্পমাদ—অপ্রমাদ, জাগ্রত অবস্থা, সর্বদা স্মৃতিমান থাকা।</p></div>
<div class="ftn" id="ftn129">
<p class="notetxt"><i>[129]</i> অর্হৎ—যিনি পাপরূপ অরিকে বিধ্বংস করেছেন, যিনি সংসার-চক্রের অর (সংযোগ-কাষ্ঠ) ছেদন করেছেন, যিনি পূজার্হ ও যিনি প্রকাশ্যে বা গোপনে কোন প্রকার পাপচিত্ত পোষণ করেন না, তিনিই অর্হৎ নামে অভিহিত। এই অর্হৎই অশেখ পুদ্গল মধ্যে পরিগণিত, কারণ তাঁর শিক্ষণীয় আর কোনো বিষয় নাই।</p></div>
<div class="ftn" id="ftn130">
<p class="notetxt"><i>[130]</i> কামবাসনা, ভববাসনা, মিথ্যাদৃষ্টি ও অবিদ্যা, এ চারটি স্রবিত হয় অর্থে আস্রব। আস্রব বা আসবসমূহ যাঁর ক্ষীণ বা ক্ষয়প্রাপ্ত, তিনিই ক্ষীণাসব।</p></div>
<div class="ftn" id="ftn131">
<p class="notetxt"><i>[131]</i> ত্রিবিধ ভার—স্কন্ধভার, ক্লেশভার ও অভিসংস্কার ভার। অপনোদিত শব্দের পরিবর্তে ‘নিক্ষিপ্ত’ শব্দ প্রযুক্ত হতে পারে।</p></div>
<div class="ftn" id="ftn132">
<p class="notetxt"><i>[132]</i> শৈক্ষ্য বা শিশিক্ষু অর্থে সপ্ত আর্যপুদ্&zwnj;গল যাঁরা স্রোতাপত্তিমার্গ ও ফল, সকৃদাগামীমার্গ ও ফল, অনাগামীমার্গ ও ফল এবং অর্হত্ত্বমার্গে উন্নীত হয়েছেন, কিন্তু অর্হত্ত্বফল আয়ত্ত করতে পারেননি।</p></div>
<div class="ftn" id="ftn133">
<p class="notetxt"><i>[133]</i> রূপের পরিবর্তনশীলতা, বিরাগধর্মীতা ও নিরোধধর্মীতা হেতু দেবমনুষ্যগণ বিচলিত হন, দুঃখ প্রাপ্ত হন অর্থাৎ দুঃখিত মনে অবস্থান করেন।</p></div>
<div class="ftn" id="ftn134">
<p class="notetxt"><i>[134]</i> এখানে ধর্ম অর্থে মনের গোচরীভূত বিষয় বা আলম্বন।</p></div>
<div class="ftn" id="ftn135">
<p class="notetxt"><i>[135]</i> নির্বাণসুখে অবস্থান করেন।</p></div>
<div class="ftn" id="ftn136">
<p class="notetxt"><i>[136]</i> পঞ্চ-উপাদান স্কন্ধের নামান্তর।</p></div>
<div class="ftn" id="ftn137">
<p class="notetxt"><i>[137]</i> চক্ষু—নিজে পুরাতন নয় কিন্তু ইহা পুরাতন কর্মে উৎপন্ন। (অর্থকথা</p></div>
<div class="ftn" id="ftn138">
<p class="notetxt"><i>[138]</i> যাঁর পাপ শমিত (প্রশমিত, বিনাশিত) হয়েছে তিনি শ্রমণ। এস্থলে ভগবান।</p></div>
<div class="ftn" id="ftn139">
<p class="notetxt"><i>[139]</i> গৌতমগোত্রে জন্মগ্রহণ করেছেন বলে তিনি শ্রেষ্ঠার্থে গৌতম।</p></div>
<div class="ftn" id="ftn140">
<p class="notetxt"><i>[140]</i> কেহ পরকে বিশ্বাস করে ‘ইনি যা বলেন তা সত্য’ এভাবে গ্রহণ করে।</p></div>
<div class="ftn" id="ftn141">
<p class="notetxt"><i>[141]</i> বসে চিন্তা করতে করতে কারো যে বিষয় রুচিকর হয়, সে তা আছে বলে রুচি দ্বারা গ্রহণ করে।</p></div>
<div class="ftn" id="ftn142">
<p class="notetxt"><i>[142]</i> চিরকাল হতে ইহা জনশ্রুতি আছে, সুতরাং ‘ইহা সত্য’ বলে শ্রুতি দ্বারা গ্রহণ করে।</p></div>
<div class="ftn" id="ftn143">
<p class="notetxt"><i>[143]</i> কারো ক্ষেত্রে তর্ক-বিতর্ক করতে করতে কোনো বিষয় প্রতিভাত হয়ে, সে ইহা আছে বলে অবস্থাপরিবিতর্ক (আকার পরিকল্পনায়) দ্বারা গ্রহণ করে।</p></div>
<div class="ftn" id="ftn144">
<p class="notetxt"><i>[144]</i> কারো ক্ষেত্রে চিন্তা করা সময় এক ভ্রান্ত ধারণা জন্মে, সেই বিষয় বার বার চিন্তা করে যা তার পচ্ছন্দ হয় ‘তা আছে বলে’ সে মিথ্যাদৃষ্টিমূলক ধর্মে তিতিক্ষা দ্বারা (দৃষ্টি-নিধ্যান ক্ষান্তি দ্বারা) গ্রহণ করে। (অর্থকথা)</p></div>
<div class="ftn" id="ftn145">
<p class="notetxt"><i>[145]</i> অনুশীলনে আত্মনিয়োগকারী হন।</p></div>
<div class="ftn" id="ftn146">
<p class="notetxt"><i>[146]</i> অর্হত্ত্ব ফলবিমুক্তিবশে সুষ্ঠুরূপে (উত্তমরূপে) বিমুক্ত। (অর্থকথা)</p></div>
<div class="ftn" id="ftn147">
<p class="notetxt"><i>[147]</i> আর্যশ্রাবক ব্যতীত অন্যজন। পৃথগ্&zwnj;জন দ্বিবিধ—অন্ধ ও কল্যাণ। স্কন্ধ, ধাতু, আয়তনাদি সম্পর্কে উদ্&zwnj;গ্রহ, পরিপৃচ্ছা, শ্রবণ, ধারণ, প্রত্যবেক্ষণাদি যাদের নেই তারা অন্ধ পৃথগজন ও যাঁদের আছে তাঁরা কল্যাণ পৃথগ্&zwnj;জন। পৃথক অর্থে নানা, বহু। নানা প্রকার ক্লেশ জনন করে, বিবিধ সৎকায়দৃষ্টি তাদের মধ্যে অবস্থিত আছে, তারা বহু শাস্তার মুখাপেক্ষী, ইত্যাদি বহু কারণে পৃথগ্&zwnj;জন নামে অভিহিত হয়।</p></div>
<div class="ftn" id="ftn148">
<p class="notetxt"><i>[148]</i> এখানে চক্ষু সমুদ্রসদৃশ, কারণ এটি কখনো পূর্ণ হয না, সন্তুষ্ট হয় না, যদিও প্রচুর পরিমাণে রপালম্বন চক্ষুর সাথে স্পর্শ হয় (দুপ্পুরং অত্থেন বা সমুদ্দং অত্থেন বা) (অর্থকথা)</p></div>
<div class="ftn" id="ftn149">
<p class="notetxt"><i>[149]</i> সঊর্মি এই স্থলে ক্রোধ, উপায়াস।</p></div>
<div class="ftn" id="ftn150">
<p class="notetxt"><i>[150]</i> সআর্বত এখানে পঞ্চকামগুণ।</p></div>
<div class="ftn" id="ftn151">
<p class="notetxt"><i>[151]</i> হাঙ্গর, কুমীর ও রাক্ষসাদি এখানে মাতৃজাতির অধিবচন।</p></div>
<div class="ftn" id="ftn152">
<p class="notetxt"><i>[152]</i> বাহিতপাপ (বিগতপাপ) অর্থে ব্রাহ্মণ।</p></div>
<div class="ftn" id="ftn153">
<p class="notetxt"><i>[153]</i> শ্রোত্রাদিও অপূর্ণ ও দুষ্পূরিত বিধায় সমুদ্র সদৃশ।</p></div>
<div class="ftn" id="ftn154">
<p class="notetxt"><i>[154]</i> চক্ষু দ্বারা জানা যায় এমন রূপে। তদ্রূপ শ্রোত্রাদিও।</p></div>
<div class="ftn" id="ftn155">
<p class="notetxt"><i>[155]</i> মূলে ‘বঞ্চং জীবিতানং আদীনবং দিস্বা’ এই পাঠ আছে। ‘নিষ্ফলা জীবনের দোষ দেখে’ এভাবে অনুবাদ করলে বিষয়টি সামঞ্জস্যপূর্ণ হয় না তাই এখানে ভাবার্থকে প্রাধান্য দেয়া হলো।</p></div>
<div class="ftn" id="ftn156">
<p class="notetxt"><i>[156]</i> জনশূন্য।</p></div>
<div class="ftn" id="ftn157">
<p class="notetxt"><i>[157]</i> গ্রাম লুণ্ঠনকারী লোক (ডাকাত)।</p></div>
<div class="ftn" id="ftn158">
<p class="notetxt"><i>[158]</i> মহাসমুদ্র।</p></div>
<div class="ftn" id="ftn159">
<p class="notetxt"><i>[159]</i> পঞ্চস্কন্ধের প্রতি প্রেমাসক্তিই উপাদান এবং এই উপাদানই ব্যক্তিত্বের আধার। পঞ্চস্কন্ধই উপাদানের অবলম্বিত বিষয়। মনস্তত্ত্বের দিক হতে উপাদান সংস্কার স্কন্ধের অন্তর্গত। (ম.নি. ১ম খণ্ড, ৩২৪ পৃ.)</p></div>
<div class="ftn" id="ftn160">
<p class="notetxt"><i>[160]</i> ওঘ বা বন্যা—স্রোতে পতিত কাষ্ঠখণ্ডের ন্যায় এগুলি সত্ত্বগণকে দুস্তর সংসারস্রোতে জন্ম-মৃত্যুর আকারে ভাসিয়ে-ডুবিয়ে প্রবাহিত করে।</p></div>
<div class="ftn" id="ftn161">
<p class="notetxt"><i>[161]</i> সৎকায় অর্থে স্বাত্ম, ব্যক্তিত্ব, পৃথক পৃথক সত্তা, ব্যক্তিত্বের আধার।</p></div>
<div class="ftn" id="ftn162">
<p class="notetxt"><i>[162]</i> পালি—‘যোনি চস্স আরদ্ধা হোতি আসবানং খযায’, যোনি অর্থ উৎস, উৎপত্তি বা জ্ঞান, অবগতি, অর্থকথামতে, ‘কারণং চ অস্স পরিপুন্নং যেব হোতি।’</p></div>
<div class="ftn" id="ftn163">
<p class="notetxt"><i>[163]</i> দুই চারজন লোককে এক স্থানে একত্রিত হয়ে বাক্যালাপ করতে দেখে মনে করে, ‘আমার কৃত পাপ কর্মের বিষয় জানতে পেরে আলোচনা করতেছে নাকি’ এইরূপ সশঙ্ক চিত্তে স্বকৃত অশুচি কর্মের বিষয় সে বারবার স্মরণ করে।</p></div>
<div class="ftn" id="ftn164">
<p class="notetxt"><i>[164]</i> পালি—‘কসম্বুজাতো’—কষম্বুজাত, পাপকষাক্ত, পাপ-পরায়ন। যার চিত্ত রাগ, দ্বেষ ও মোহাদি রূপ কষাটে অভিভূত।</p></div>
<div class="ftn" id="ftn165">
<p class="notetxt"><i>[165]</i> সন্থাগার—গণতন্ত্রসম্মত রাষ্ট্রের মন্ত্রণালয়। (অর্থকথা)</p></div>
<div class="ftn" id="ftn166">
<p class="notetxt"><i>[166]</i> স্ত্যানমিদ্ধ—আচার্য বুদ্ধ ঘোষের মতে স্ত্যান চিত্তের গ্লানি এবং মিদ্ধ চৈতসিক বা মানসিক গ্লানি। (প-সু)। বিমুক্তিমগ্গে কথিত আচার্য উপতিষ্যের মতে স্ত্যান মনের জড়তা এবং মিদ্ধ দেহের জড়তা। দেহের জড়তা হলেও মিদ্ধ চিত্তের উপক্লেশ। মিদ্ধ ত্রিবিধ—আহারজ, ঋতুজ এবং চিত্তজ।</p></div>
<div class="ftn" id="ftn167">
<p class="notetxt"><i>[167]</i> কাম—ইচ্ছা, কামনা, ইন্দ্রিয়-সুখাভিলাষ, তৃষ্ণা, বিষয়ানুরাগ, কাম্য বস্তু। বস্তুকাম ও ক্লেশকাম ভেদে ইহা দ্বিবিধ; রূপ-শব্দ-গন্ধ-রস-স্পর্শ প্রভৃতি বস্তুকাম; এবং উহাদের প্রতি রাগ দ্বেষাদি রিপুনিচয় তা ক্লেশ কাম।</p></div>
<div class="ftn" id="ftn168">
<p class="notetxt"><i>[168]</i> টেনে নিয়ে যায়।</p></div>
<div class="ftn" id="ftn169">
<p class="notetxt"><i>[169]</i> বিবেক—বিচ্ছিন্নতা, নির্জনতা, নির্বাণ। পালি সাহিত্যে বিবেক ত্রিবিধ। যথা : (ক) কায়-বিবেক-গণবর্জন; লোকালয় হতে দূরে বাস। (খ) চিত্ত-বিবেক-চিত্তের ক্লেশ বর্জন। (গ) উপধি-বিবেক-সংস্কার বর্জন, নির্বাণ। ত্রিবিধ বিবেক পরস্পরের পূরক ও পরিপোষক।</p></div>
<div class="ftn" id="ftn170">
<p class="notetxt"><i>[170]</i> মূলে ‘ত্বং’ অর্থ ‘তুমি’ এই পাঠ আছে। কিন্তু সূত্রের প্রারম্ভে ‘হে ভিক্ষুগণ’ থাকায় আমি বহুবচনে ‘তোমরা’ গ্রহণযোগ্য মনে করেছি।</p></div>
<div class="ftn" id="ftn171">
<p class="notetxt"><i>[171]</i> শরতৃণে (নল-খাগড়ায়) পূর্ণ ভূমি।</p></div>
<div class="ftn" id="ftn172">
<p class="notetxt"><i>[172]</i> বৈদ্যকর্ম ও দূতকর্ম (সংবাদবাহকের কর্ম) আদি কুলদূষক কর্মসম্পাদনকারী। (অর্থকথা)</p></div>
<div class="ftn" id="ftn173">
<p class="notetxt"><i>[173]</i> বিধবা-বেশ্যা গোচর হয় (অর্থকথা)।</p></div>
<div class="ftn" id="ftn174">
<p class="notetxt"><i>[174]</i> অশুদ্ধ অর্থে অশুচি। গ্রামবাসীদের বিদ্ধ করে অর্থে গ্রামকণ্টক। (অর্থকথা)।</p></div>
<div class="ftn" id="ftn175">
<p class="notetxt"><i>[175]</i> এদিক-ওদিক টানতে লাগল।</p></div>
<div class="ftn" id="ftn176">
<p class="notetxt"><i>[176]</i> যেহেতু তারা আমার মতো অসুররাজকে বন্দী করেও আঘাত করেননি (অর্থকথা)।</p></div>
<div class="ftn" id="ftn177">
<p class="notetxt"><i>[177]</i> রূপ, শব্দ, গন্ধ, রস ও স্প্রষ্টব্য।</p></div>
<div class="ftn" id="ftn178">
<p class="notetxt"><i>[178]</i> যেহেতু তারা আমার মত অসুররাজকে বন্যশুকরের মতো পঞ্চবন্ধনে বন্দী করেছে এবং এখানে বসায়ে রেখেছে (অর্থকথা)।</p></div>
<div class="ftn" id="ftn179">
<p class="notetxt"><i>[179]</i> কামরাগাদি সংযোজন দ্বারা সংযুক্ত হয়ে।</p></div>
<div class="ftn" id="ftn180">
<p class="notetxt"><i>[180]</i> কায় অর্থে রূপ-কায়া, অঙ্গ-প্রত্যঙ্গবিশিষ্ট সাবয়ব দেহ।</p></div>
<div class="ftn" id="ftn181">
<p class="notetxt"><i>[181]</i> মাত্র কায়া অনুদর্শন করে, বেদনাকে নয়, চিত্তকে নয়, ধর্মকে নয়। নিত্য, সুখ, আত্মা ও শুভের দিক হতে না দেখে অনিত্য, দুঃখ, অনাত্ম ও অশুভের দিক হতে দর্শন করে (প-সূ)।</p></div>
<div class="ftn" id="ftn182">
<p class="notetxt"><i>[182]</i> বেদনা অরূপকায়া বিশেষ। বেদনা চিত্তের ধর্ম। এই ধর্ম একাকী উৎপন্ন হয় না। স্পর্শ, সংজ্ঞা, বিজ্ঞান, চেতনা এই সমস্তের সাথে যুক্ত হয়েই উৎপন্ন হয়। সংক্ষেপে স্মৃতির অনুশীলন বুঝাতে হলে বেদনাকে প্রধান করলে সুবিধা হয় মনে করেই মাত্র বেদনার উল্লেখ করা হয়েছে (প-সূ)।</p></div>
<div class="ftn" id="ftn183">
<p class="notetxt"><i>[183]</i> মাত্র বেদনাকে অনুদর্শন করে, রূপকে নহে, চিত্তকে নহে, ধর্মকে নহে।</p></div>
<div class="ftn" id="ftn184">
<p class="notetxt"><i>[184]</i> চিত্ত অর্থে চিত্তপ্রকৃতি, চিত্তগতি, চিত্তের অবস্থা।</p></div>
<div class="ftn" id="ftn185">
<p class="notetxt"><i>[185]</i> মাত্র চিত্তকে অনুদর্শন করে। কায়কে নয়, বেদনাকে নয়, ধর্মকে নয়।</p></div>
<div class="ftn" id="ftn186">
<p class="notetxt"><i>[186]</i> ধর্ম হল জ্ঞান ও চিন্তার যাবতীয় বিষয়।</p></div>
<div class="ftn" id="ftn187">
<p class="notetxt"><i>[187]</i> মাত্র ধর্মকে অনুদর্শন করে, রূপকে নয়, বেদনাকে নয়, চিত্তকে নয়।</p></div>
<div class="ftn" id="ftn188">
<p class="notetxt"><i>[188]</i> ‘অভিগমন প্রত্যাগমন’ ইত্যাদি বিবিধ দৈহিক কার্য। এ সকল কার্যও মূলে চিত্তাধীন। চিত্ত উৎপত্তির সঙ্গে সঙ্গে বায়ু (সঞ্চালন) উপজাত হয়, যার কারণে উক্ত কার্যগুলি সম্পাদিত হয়।</p></div>
<div class="ftn" id="ftn189">
<p class="notetxt"><i>[189]</i> সমবায়ে উৎপন্ন।</p></div>
<div class="ftn" id="ftn190">
<p class="notetxt"><i>[190]</i> পালি—‘সুখ-বেদনিযং’। অর্থকথা—‘সুখ-বেদনায পচ্চযভূতং’</p></div>
<div class="ftn" id="ftn191">
<p class="notetxt"><i>[191]</i> বিতর্ক—যার আকর্ষণে চিত্ত ধ্যেয় বিষয়ে আরোহণ করে। এই আকর্ষণে চিত্ত-চৈতসিকের জড়তা ভঙ্গ হয়, এই জন্য বিতর্ক স্ত্যান-মিদ্ধের প্রতিপক্ষ এবং ধ্যানাঙ্গ। এর অন্য নাম চিন্তা। বিতর্ক দ্বারা চিত্ত যেই আলম্বন গ্রহণ করে সেই আলম্বনের স্বভাব জানার জন্য বিচার তাতে পুনঃপুন নিমজ্জন করে। অনুমজ্জন বিচারের লক্ষণ।</p></div>
<div class="ftn" id="ftn192">
<p class="notetxt"><i>[192]</i> কামনা-বাসনারহিত।</p></div>
<div class="ftn" id="ftn193">
<p class="notetxt"><i>[193]</i> সুখ দুই প্রকার—বেদয়িত সুখ বা অনুভব সুখ, অবেদয়িত সুখ বা উপশান্ত সুখ, ইন্দ্রিয় ও বিষয় সুখ হতে ক্রমে অষ্ট ধ্যান সমাপত্তি পর্যন্ত বেদয়িত সুখ। নিরোধ সমাপত্তি-সংজ্ঞা-বেদনার নিরোধ হেতু উপশম সুখ। সুখ-দুঃখের অবসান ও দুঃখবিহীন হেতু সুখ নামে অভিহিত হয়। (অর্থকথা)</p></div>
<div class="ftn" id="ftn194">
<p class="notetxt"><i>[194]</i> সুখ দুই প্রকার—বেদয়িত (অনুভূতি) সুখ ও অবেদয়িত বা উপশম সুখ। পঞ্চকামগুণ সংস্পর্শে ও অষ্ট লৌকিক সমাপত্তি বশে উৎপন্ন সুখের নাম বেদয়িত সুখ। চতুর্থ ধ্যান হতে চারি অরূপধ্যান উপেক্ষা-বেদনাযুক্ত, তথাপি শান্ত স্বভাব হেতু উহা সুখ পর্যায়ভুক্ত। নিরোধসমাপত্তি অবেদয়িত সুখ। উহা সংজ্ঞা, বেদনা (বেদয়িত) প্রভৃতি মানস বা চেতন জগতের নিরোধ বা উপশম অবস্থা। [এ অবস্থায় সুখ নামের সার্থকতা কী? ‘সব্বস্&zwnj;স দুক্&zwnj;খস্&zwnj;স সুখং পহানং,’ যাবতীয় দুঃখের প্রহাণই সুখ।] সুতরাং যেকোনো সুখ হোক না কেন, দুঃখ-হীন ও সুখ-স্বরূপার্থে সুখ নামে অভিহিত হয় (অর্থকথা)।</p></div>
<div class="ftn" id="ftn195">
<p class="notetxt"><i>[195]</i> মৌলী অর্থে চূড়া। গৃহীকালে তাঁর মাথায় চূড়া (চূড়া বাঁধা কেশ) ছিল বলে তিনি মৌলীসীবক নামে পরিচিত হন।</p></div>
<div class="ftn" id="ftn196">
<p class="notetxt"><i>[196]</i> সন্নিপাত—বাত, পিত্ত, কফের ত্রিবিধ দোষযুক্ত বিকার।</p></div>
<div class="ftn" id="ftn197">
<p class="notetxt"><i>[197]</i> ছয় গৃহীজনোচিত সৌমনস্য।</p></div>
<div class="ftn" id="ftn198">
<p class="notetxt"><i>[198]</i> ছয় নৈষ্ক্রম্য নিশ্রিত সৌমনস্য।</p></div>
<div class="ftn" id="ftn199">
<p class="notetxt"><i>[199]</i> এস্থলে অগুণ।</p></div>
<div class="ftn" id="ftn200">
<p class="notetxt"><i>[200]</i> অলস।</p></div>
<div class="ftn" id="ftn201">
<p class="notetxt"><i>[201]</i> এস্থলে পঞ্চগুণে গুণান্বিতা।</p></div>
<div class="ftn" id="ftn202">
<p class="notetxt"><i>[202]</i> পাপকর্ম সম্পাদনে লজ্জাশীলা।</p></div>
<div class="ftn" id="ftn203">
<p class="notetxt"><i>[203]</i> রূপ = রূপসম্পত্তি।</p></div>
<div class="ftn" id="ftn204">
<p class="notetxt"><i>[204]</i> এস্থলে লক্ষণ বা গুণ।</p></div>
<div class="ftn" id="ftn205">
<p class="notetxt"><i>[205]</i> মূল পালি—সারদাযিনী চ হোতি বরাদাযিনী চ কাযস্স।</p></div>
<div class="ftn" id="ftn206">
<p class="notetxt"><i>[206]</i> জ্ঞানপূর্বক বিশ্বাস অর্থাৎ যিনি কর্ম ও কর্মফল বিশ্বাস করেন।</p></div>
<div class="ftn" id="ftn207">
<p class="notetxt"><i>[207]</i> স্বস্তি।</p></div>
<div class="ftn" id="ftn208">
<p class="notetxt"><i>[208]</i> যে সমাধির অবস্থাকে চেতন কিংবা অচেতন বলা যায় না।</p></div>
<div class="ftn" id="ftn209">
<p class="notetxt"><i>[209]</i> সাধক যখন ‘সর্ব সংস্কার অনিত্য’ ভাবনা করেন, তখন তৎপ্রতি তার নিত্যাদি ভ্রান্ত ধারণা তিরোহিত হয়। সুতরাং অনিমিত্ত।</p></div>
<div class="ftn" id="ftn210">
<p class="notetxt"><i>[210]</i> পালি—‘তাবতিংস দেবলোকে’ ত্রয়ত্রিংশ দেবলোক, দ্বিতীয় স্বর্গ, ইন্দ্রভবন, দেবরাজ ইন্দ্রশাসিত স্বর্গরাজ্য। এই স্বর্গরাজ্যে ৩৩জন শক্তিশালী দেবতা উপশাসকরূপে আছেন, তদ্ধেতু এই স্বর্গরাজ্যকে তাবতিংশ বা ত্রয়োত্রিংশ দেবরাজ্য বলা হয়। এই ৩৩জন উপশাসকের উপর সম্রাট বা রাজাধিরাজরূপে আছেন স্বয়ং দেবরাজ ইন্দ্র। এই ৩৩জন উপশাসক দেবতা দেবরাজ ইন্দ্রের প্রধান সভাসদও বটে।</p></div>
<div class="ftn" id="ftn211">
<p class="notetxt"><i>[211]</i> দেবরাজ ইন্দ্র শক্র নামেও পরিচিত।</p></div>
<div class="ftn" id="ftn212">
<p class="notetxt"><i>[212]</i> বুদ্ধের গুণসমূহ যথাযথরূপে জ্ঞাত হয়ে তৎপ্রতি অবিচলিত প্রসাদ সম্পন্ন হওয়ার কারণে।</p></div>
<div class="ftn" id="ftn213">
<p class="notetxt"><i>[213]</i> ধর্মের গুণসমূহ যথাযথরূপে জ্ঞাত হয়ে তৎপ্রতি অবিচলিত প্রসাদ সম্পন্ন হওয়ার কারণে।</p></div>
<div class="ftn" id="ftn214">
<p class="notetxt"><i>[214]</i>। ধ্যম প্রতিপদা দ্বারা কাম-সুখভোগ ও আত্মনিগ্রহ (কৃচ্ছ্র-সাধন) অন্তদ্বয় ত্যাগ করে কায়-বাক্য-মনের বক্রতা ত্যাগ করেন বলে উজু বা ঋজু মার্গ প্রতিপন্ন।</p></div>
<div class="ftn" id="ftn215">
<p class="notetxt"><i>[215]</i> ভগবানের শিষ্যসঙ্ঘ আহুতি অর্থাৎ চীবর, পিন্ড, শয্যাসন ও ওষুধ প্রত্যয় দানরূপে গ্রহণের যোগ্য পাত্র বলে আহুনেয়। অথবা দূর হতেও আহ্বান করে এনে দান দেওয়ার যোগ্য। তাঁদেরকে দিলে মহাফল হয় বলিয়া আহুনেয়। দেবরাজ ইন্দ্র প্রভৃতিরও আহ্বানের যোগ্য বলে আহ্বনীয়।</p></div>
<div class="ftn" id="ftn216">
<p class="notetxt"><i>[216]</i> সংঘের গুণসমূহ যথাযথরূপে জ্ঞাত হয়ে তৎপ্রতি অবিচলিত প্রসাদ (শ্রদ্ধা) সম্পন্ন হওয়ার কারণে।</p></div>
<div class="ftn" id="ftn217">
<p class="notetxt"><i>[217]</i> এস্থলে পাহুন অর্থ দূর দেশ হতে আগত প্রিয় জ্ঞাতি মিত্রের সৎকারের জন্য সজ্জিত সামগ্রী। সেই পাহুন দানের ও গ্রহণের যোগ্য বলে ভগবানের শ্রাবকসংঘ পাহুনেয়। সংঘ সদৃশ আর পাহুনক নাই।</p></div>
<div class="ftn" id="ftn218">
<p class="notetxt"><i>[218]</i> দাক্ষিণেয়, পরলোক বিশ্বাস করে প্রদত্ত দানকে দক্ষিণা বলে। সেই দক্ষিণা গ্রহণের যোগ্য বলে সঙ্ঘ দাক্ষিণেয়।</p></div>
<div class="ftn" id="ftn219">
<p class="notetxt"><i>[219]</i> উভয় হস্ত কপালে জোড় করে স্থাপনপূর্বক নমস্কার (প্রণাম) করার যোগ্য বলে সংঘ অঞ্জলিকরণীয়।</p></div>
<div class="ftn" id="ftn220">
<p class="notetxt"><i>[220]</i> সর্বলোকের অনুত্তর, অসদৃশ পুণ্যক্ষেত্র।</p></div>
<div class="ftn" id="ftn221">
<p class="notetxt"><i>[221]</i> ভগবানের শ্রাবক উপাসকদের মধ্যে চিত্তগৃহপতি ছিলেন ধর্মকথিকদের মধ্যে অগ্রগণ্য।</p></div>
<div class="ftn" id="ftn222">
<p class="notetxt"><i>[222]</i> এটি ছিল চিত্ত গৃহপতির অধীনস্থ গ্রাম যা আম্রবনের পশ্চাতে অবস্থিত ছিল।</p></div>
<div class="ftn" id="ftn223">
<p class="notetxt"><i>[223]</i> গম্ভীর অর্থে অর্থগম্ভীর, ধর্মগম্ভীর।</p></div>
<div class="ftn" id="ftn224">
<p class="notetxt"><i>[224]</i> জ্ঞানচক্ষু (অর্থকথা)।</p></div>
<div class="ftn" id="ftn225">
<p class="notetxt"><i>[225]</i> ইনি অবন্তীরাজ্যের বর্ধগ্রামে এক সার্থবাহের পুত্ররূপে জন্মগ্রহণ করেন। মচ্ছিকাসণ্ডের চিত্ত গৃহপতি তাঁর অদর্শন বন্ধু ছিল। চিত্ত গৃহপতি বুদ্ধগুণ সংযুক্ত একটি পত্র তাঁর নিকট পাঠিয়েছিলেন। সেই পত্রপাঠে বুদ্ধের প্রতি তাঁর শ্রদ্ধা উৎপন্ন হয়। তিনি মহাকচ্চায়ন স্থবিরের নিকট প্রব্রজিত হন। পরে ষড়ভিজ্ঞ হন।</p></div>
<div class="ftn" id="ftn226">
<p class="notetxt"><i>[226]</i> দিট্ঠি : দৃষ্টি, দৃষ্টি শব্দে বাংলা ভাষায় দর্শন বা জ্ঞান বুঝায় বটে, কিন্তু পালি ভাষায় মিথ্যা, বিপরীত, অযথার্থ, অসম্পূর্ণ, ভ্রান্ত, একাঙ্গ দর্শনই দৃষ্টি। দৃষ্টি বিষয়ের যথাভূত জ্ঞান নয়। আনন্দময় (তৃষ্ণাজনিত) দর্শন, আনন্দময় বিশ্বাস। সেহেতু দৃষ্টি অর্থ মিথ্যাদৃষ্টি, অযথার্থ দর্শন। যথাভূত দর্শনের অভাবে যারা অযথাভূত দর্শন করে তারা মিথ্যাদর্শক, মিথ্যা ধারণা পোষণকারী, আত্মবাদই মিথ্যাদৃষ্টি।</p></div>
<div class="ftn" id="ftn227">
<p class="notetxt"><i>[227]</i> এতদ্বারা সর্বকালীয়, নিত্য, ধ্রুব, অপরিণামধর্ম উক্ত হল। ইহা ব্রহ্মজাল সূত্রোক্ত চতুর্বিধ শাশ্বতবাদ (টীকা)।</p></div>
<div class="ftn" id="ftn228">
<p class="notetxt"><i>[228]</i> ইহা সপ্তবিধ উচ্ছেদবাদের দ্যোতক। (টীকা)</p></div>
<div class="ftn" id="ftn229">
<p class="notetxt"><i>[229]</i> সসীম, পরিচ্ছিন্ন, অসর্বগত; এতদ্বারা দেহে বিতস্তি, অঙ্গুষ্ঠ, যবাদি প্রমাণ দেহী বা আত্মা আছে, এই মত দর্শিত হলো। (টীকা)।</p></div>
<div class="ftn" id="ftn230">
<p class="notetxt"><i>[230]</i> আত্মার সর্বব্যাপকত্ব বলা হলো (টীকা)।</p></div>
<div class="ftn" id="ftn231">
<p class="notetxt"><i>[231]</i> জীবাত্মা ও পরমাত্মা বা জীব-ব্রহ্মের অভিন্নত্ব (অদ্বৈতবাদ?) বলা হলো (টীকা)।</p></div>
<div class="ftn" id="ftn232">
<p class="notetxt"><i>[232]</i> দ্বৈতবাদ বলা হলো (টীকা)।</p></div>
<div class="ftn" id="ftn233">
<p class="notetxt"><i>[233]</i> জীবাত্মা মৃত্যুর পর থাকে, ঊর্ধ্বগতি হয়, ইহা দ্বারা শাশ্বত, সংজ্ঞীবাদ, অসংজ্ঞীবাদ, নৈবসংজ্ঞী নাসংজ্ঞীবাদ প্রদর্শিত। (টীকা)।</p></div>
<div class="ftn" id="ftn234">
<p class="notetxt"><i>[234]</i> ‘না থাকে’ মানে নাস্তি, উচ্ছেদবাদ; ‘থাকে না থাকে’ একাংশ শাশ্বত, একাংশ উচ্ছেদ, (ব্রহ্মসত্যম জগন্মিথ্যা?) বাদ প্রদর্শিত। ‘না থাকে, না না থাকে’ অমরাবিৰেপ বাদের দ্যোতক। (টীকা)।</p></div>
<div class="ftn" id="ftn235">
<p class="notetxt"><i>[235]</i> ব্রহ্মজাল সূত্র, যা দীর্ঘনিকায়ের প্রথম সূত্র।</p></div>
<div class="ftn" id="ftn236">
<p class="notetxt"><i>[236]</i> এস্থলে আর্য ও সৎপুরুষ একার্থবাচক। বুদ্ধ, প্রত্যেক বুদ্ধ এবং বুদ্ধশ্রাবক সকলেই আর্য ও সৎপুরুষ।</p></div>
<div class="ftn" id="ftn237">
<p class="notetxt"><i>[237]</i> অকোবিদো = অকুসলো (অদক্ষ) (প-সূ)।</p></div>
<div class="ftn" id="ftn238">
<p class="notetxt"><i>[238]</i> অলৌকিক ঋদ্ধি।</p></div>
<div class="ftn" id="ftn239">
<p class="notetxt"><i>[239]</i> পালি—গোকুলে।</p></div>
<div class="ftn" id="ftn240">
<p class="notetxt"><i>[240]</i> অর্থকথামতে, অত্যন্ত উষ্ণতা-হেতু স্থলভাগের বালুকারাশি তীব্র উত্তপ্ত (গরম) হয়েছিল। ফলে স্থবির ভিক্ষুগণ ইতস্তত গমন করছিলেন।</p></div>
<div class="ftn" id="ftn241">
<p class="notetxt"><i>[241]</i> চতুর্থ ধ্যানলাভী যোগী ইচ্ছা করলে বিবিধ ঋদ্ধি বা অলৌকিক ক্রিয়া প্রদর্শন করতে পারেন। তিনি একজন শত-সহস্রজন হতে পারেন। পৃথিবী পর্বত ভেদ করে জলের উপরে-ভিতরে ও গগনমার্গে যাতায়াত করতে পারেন ইত্যাদি।</p></div>
<div class="ftn" id="ftn242">
<p class="notetxt"><i>[242]</i> শ্বাস-প্রশ্বাস।</p></div>
<div class="ftn" id="ftn243">
<p class="notetxt"><i>[243]</i> বিতর্ক-বিচার।</p></div>
<div class="ftn" id="ftn244">
<p class="notetxt"><i>[244]</i> সংজ্ঞা ও বেদনা।</p></div>
<div class="ftn" id="ftn245">
<p class="notetxt"><i>[245]</i> রাগ (আসক্তি)-দ্বেষ-মোহ-শূন্য অর্থে নির্বাণ শূন্যতা, রাগ-দ্বেষাদি নিমিত্ত অভাবে নির্বাণ অনিমিত্ত এবং রাগ-দ্বেষাদি-প্রণিধি অভাবে নির্বাণ অপ্রণিহিত। (প-সূ)</p></div>
<div class="ftn" id="ftn246">
<p class="notetxt"><i>[246]</i> শুধু শ্রদ্ধায় (বিশ্বাসে) বিচরণ না করে, ধর্ম সাক্ষাৎ (উপলব্ধি) করে বিচরণ করেন।</p></div>
<div class="ftn" id="ftn247">
<p class="notetxt"><i>[247]</i> কুমার-প্রশ্ন (অর্থকথা)।</p></div>
<div class="ftn" id="ftn248">
<p class="notetxt"><i>[248]</i> নগ্ন দেহে ভূমিতে উপবেশন হেতু নিতম্ব স্থানে (পাছায়) সংলগ্ন ধুলাবালি-নুড়ি পাথরাদি ময়লা অপসারণ করার জন্য গৃহীত ময়ূরপুচ্ছ দ্বারা নিতম্বে (পাছায়) আঘাত করে অর্থে নিতম্বাঘাত। (অর্থকথা)</p></div>
<div class="ftn" id="ftn249">
<p class="notetxt"><i>[249]</i> এই গুণ ভিক্ষুদের পক্ষে যথোপযুক্ত (অর্থকথা)। ধর্মসেনাপতি সারিপুত্র স্থবিরও বলেছেন : </p>
<p class="ghata">“তপস্বীর উপযোগী যে কোন ভোজন,</p>
<p class="ghata">যদি লোক করে মোরে সমর্পণ;</p>
<p class="ghata">সকলের মধ্যে উহা করি বিভাজন,</p>
<p class="ghata">তবে আমি করি সেই ভোজন গ্রহণ।”</p></div>
<div class="ftn" id="ftn250">
<p class="notetxt"><i>[250]</i> পালি—‘গামণি’।</p></div>
<div class="ftn" id="ftn251">
<p class="notetxt"><i>[251]</i> যাত্রাদলের প্রধান।</p></div>
<div class="ftn" id="ftn252">
<p class="notetxt"><i>[252]</i> প্রলোভনকারী; আসক্তি, উত্তেজনা জাগ্রত করণে স্বাভাবিক প্রবণতাসম্পন্ন।</p></div>
<div class="ftn" id="ftn253">
<p class="notetxt"><i>[253]</i> ঋষি (সন্ন্যাসী) ও ব্রহ্মচারীগণের জলের পাত্রবিশেষ।</p></div>
<div class="ftn" id="ftn254">
<p class="notetxt"><i>[254]</i> জলশুদ্ধিভাব জানার জন্য (প্রকাশিত হবার জন্য) সকাল বেলা জল হতে শৈবাল উৎপলাদি (পদ্মপুষ্পাদি) সংগ্রহ করে মালা তৈরি করে তা পরিধান করে। (অর্থকথা)</p></div>
<div class="ftn" id="ftn255">
<p class="notetxt"><i>[255]</i> সকাল-সন্ধ্যা স্নানকারী। (অর্থকথা)</p></div>
<div class="ftn" id="ftn256">
<p class="notetxt"><i>[256]</i> মৃত ব্যক্তির চতুর্দিকে ব্রাহ্মণগণ স্থিত হয়ে মৃতব্যক্তিকে উদ্দেশ্য করে বলে, ‘ওহে, ব্রহ্মলোকে গমন কর,ওহে ব্রহ্মলোকে গমন কর; এভাবে বলতে বলতে স্বর্গে প্রবেশ করায়। (অর্থকথা)</p></div>
<div class="ftn" id="ftn257">
<p class="notetxt"><i>[257]</i> অলসতা-হেতু কর্মে নিয়োজিত হয় না (কঠোর পরিশ্রম করে না)।</p></div>
<div class="ftn" id="ftn258">
<p class="notetxt"><i>[258]</i> শিল্পশিক্ষার মানসে বহির্নগরে বাস করছিল। (অর্থকথা)</p></div>
<div class="ftn" id="ftn259">
<p class="notetxt"><i>[259]</i> প্রায়ই নিম্নস্তরের উদ্দেশ্যে ব্যবহৃত সম্বোধনসূচক উক্তিবিশেষ। (অভিধান)</p></div>
<div class="ftn" id="ftn260">
<p class="notetxt"><i>[260]</i> শীলপালনের জন্যই অন্নবস্ত্রাদি ভোগ্যবস্তু ব্যবহারের প্রয়োজনীয়তা উপলব্ধি করে যাঁর মনে তজ্জন্য ভোগবিলাসের চিন্তা উদয় হয় না, তিনিই নিঃসরণপ্রাজ্ঞ। তৎবিপরীত অনিঃসরণপ্রাজ্ঞ।</p></div>
<div class="ftn" id="ftn261">
<p class="notetxt"><i>[261]</i> মায়া, ছলনা, মরীচিকা, কপটতা, বঞ্চনা, ধূর্ততা, প্রতারণা।</p></div>
<div class="ftn" id="ftn262">
<p class="notetxt"><i>[262]</i> পাগড়ির (শিরস্ত্রাণের) উপরিস্থ পালকগুচ্ছ।</p></div>
<div class="ftn" id="ftn263">
<p class="notetxt"><i>[263]</i> পালি অভিজ্ঝা—অভিধ্যা, স্পৃহা, পরসম্পদে লোভ।</p></div>
<div class="ftn" id="ftn264">
<p class="notetxt"><i>[264]</i> কর্তিত কেশদাম, মুণ্ডিত শ্মশ্রূ।</p></div>
<div class="ftn" id="ftn265">
<p class="notetxt"><i>[265]</i> ঢাক জাতীয় বাদ্যযন্ত্রবিশেষ।</p></div>
<div class="ftn" id="ftn266">
<p class="notetxt"><i>[266]</i> পালি ‘অসঙ্খত’—অকৃত,যা কার্যকারণ দ্বারা সংঘটিত হয় না এমন অর্থাৎ নির্বাণ।</p></div>
<div class="ftn" id="ftn267">
<p class="notetxt"><i>[267]</i> ‘সতিপট্ঠান’ সূত্রের ‘কাযানুপস্সনা’ দ্রষ্টব্য।</p></div>
<div class="ftn" id="ftn268">
<p class="notetxt"><i>[268]</i> পালি—‘সমথ’—মনের একাগ্র অবস্থা।</p></div>
<div class="ftn" id="ftn269">
<p class="notetxt"><i>[269]</i> পালি—‘বিপস্সনা’—বিদর্শন, অন্তর্দৃষ্টি, সূক্ষ্মদৃষ্টি।</p></div>
<div class="ftn" id="ftn270">
<p class="notetxt"><i>[270]</i> স্মৃতিপ্রস্থান : আলম্বনের যথার্থ স্বভাব নির্ধারণের জন্য চিত্তের তন্মধ্যে অনুপ্রবেশ করা এবং সেই নির্ধারিত যথাস্বভাবে স্মৃতির অবিচ্ছিন্ন ও অভ্রান্তভাবে পর্যবেক্ষণ করার নামই স্মৃতি প্রস্থান। এখানে ‘প্রস্থান’ অর্থ গমন নয়, বরং তদ্বিপরীত, “সুপ্রতিষ্ঠিত থাকা”। সুতরাং স্মৃতিপ্রস্থান পঞ্চস্কন্ধের যথাভূত স্বভাবে জ্ঞানার্জন ও সেই জ্ঞানে স্মৃতির সুপ্রতিষ্ঠিত অবস্থা।</p></div>
<div class="ftn" id="ftn271">
<p class="notetxt"><i>[271]</i> সম্যক প্রচেষ্টা : এখানে ‘সম্যক’ শব্দ দ্বারা চেষ্টার অসাধারণতা বুঝাচ্ছে।</p></div>
<div class="ftn" id="ftn272">
<p class="notetxt"><i>[272]</i> অলৌকিক শক্তি লাভের উপায়।</p></div>
<div class="ftn" id="ftn273">
<p class="notetxt"><i>[273]</i> ইন্দ্রিয়—প্রতিপক্ষ ধর্মকে পরাভূত করে ইন্দ্রত্ব বা আধিপত্য করে বলে ইন্দ্রিয়। তা পঞ্চবিধ; যথা : শ্রদ্ধা-ইন্দ্রিয়, বীর্য-ইন্দ্রিয়, স্মৃতি-ইন্দ্রিয়, সমাধি-ইন্দ্রিয় ও প্রজ্ঞা-ইন্দ্রিয়।</p></div>
<div class="ftn" id="ftn274">
<p class="notetxt"><i>[274]</i> বল প্রতিপক্ষ ধর্মের আক্রমণে অটল থাকে। শ্রদ্ধা যখন ইন্দ্রত্ব প্রাপ্ত হয়, তখন অশ্রদ্ধার সঙ্গে যেন ইহাকে সংগ্রাম করে জয়ী হতে হয়। আবার শ্রদ্ধা যখন বল প্রাপ্ত হয়, তখন অশ্রদ্ধার আক্রমণে অকম্পিত থাকে; অশ্রদ্ধা আত্ম-পরাজিত হয়। ইন্দ্রিয় হতে বল অধিক শক্তিশালী। শ্রদ্ধেন্দ্রিয় অশ্রদ্ধাকে পরাভূত করে সম্প্রযুক্ত চিত্ত চৈতসিকের প্রসন্নতা আনয়ন করে থাকে। ‘বীর্য’ কৌসিদ্য-পরাভবে, ‘স্মৃতি’ আলম্বনকে নিত্য উপস্থিত রাখতে, ‘সমাধি’ চিত্তের নিশ্চল অবস্থানে, ‘প্রজ্ঞা’ মোহধ্বংসে, সমপ্রযুক্ত চিত্ত চৈতসিকের উপরই ইন্দ্রত্ব বা আধিপত্য করে। শ্রদ্ধাবল অশ্রদ্ধায়, বীর্যবল কৌসীদ্যে, স্মৃতিবল প্রমাদে, সমাধিবল ঔদ্ধত্যে, প্রজ্ঞাবল অবিদ্যায় কম্পিত হয় না।</p></div>
<div class="ftn" id="ftn275">
<p class="notetxt"><i>[275]</i> সম্বোধি (জ্ঞান) লাভের অঙ্গ।</p></div>
<div class="ftn" id="ftn276">
<p class="notetxt"><i>[276]</i> লোভ-দ্বেষ-মোহাদি (অর্থকথা)।</p></div>
<div class="ftn" id="ftn277">
<p class="notetxt"><i>[277]</i> এস্থলে রুচি (ইচ্ছা)।</p></div>
<div class="ftn" id="ftn278">
<p class="notetxt"><i>[278]</i> ছন্দজনিত ছন্দবহুল সমাধিই ছন্দসমাধি।</p></div>
<div class="ftn" id="ftn279">
<p class="notetxt"><i>[279]</i> বর্ধিত করেন।</p></div>
<div class="ftn" id="ftn280">
<p class="notetxt"><i>[280]</i> বীর্যজনিত, বীর্যবহুল সমাধিই বীর্যসমাধি। তদ্রূপ চিত্ত, বীমাংসাদি জ্ঞাতব্য।</p></div>
<div class="ftn" id="ftn281">
<p class="notetxt"><i>[281]</i> বিসর্জন (বোস্সগ্গ) দ্বিবিধ;ত্যাগ ও উল্লম্ফন, মার্গক্ষণে ক্লেশ ত্যাগ হয়, ফলক্ষণে নির্বাণ উল্লম্ফনবৎ হয়। (ম.নি. ২য় খণ্ড, ১৫৭ পৃ.)</p></div>
<div class="ftn" id="ftn282">
<p class="notetxt"><i>[282]</i> তৃষ্ণার দ্বারা নত নয় বলে অনত। (অর্থকথা)</p></div>
<div class="ftn" id="ftn283">
<p class="notetxt"><i>[283]</i> চারি আসবের অভাব হেতু অনাসব। (অর্থকথা)</p></div>
<div class="ftn" id="ftn284">
<p class="notetxt"><i>[284]</i> সত্য বলতে এখানে পরমার্থ সত্য। (অর্থকথা)</p></div>
<div class="ftn" id="ftn285">
<p class="notetxt"><i>[285]</i> সংসারাবর্তের অপরভাগ অর্থে পার অর্থাৎ নির্বাণ। (অর্থকথা)</p></div>
<div class="ftn" id="ftn286">
<p class="notetxt"><i>[286]</i> সূক্ষ্ম ।</p></div>
<div class="ftn" id="ftn287">
<p class="notetxt"><i>[287]</i> যার প্রতি দৃষ্টিপাত করা যায় না, দুর্নিরীক্ষ্য ।</p></div>
<div class="ftn" id="ftn288">
<p class="notetxt"><i>[288]</i> জরার দ্বারা জীর্ণ হয় না বলে অজর্জর। (অর্থকথা)</p></div>
<div class="ftn" id="ftn289">
<p class="notetxt"><i>[289]</i> তৃষ্ণা-দৃষ্টি-মান প্রপঞ্চের অভাব-হেতু নিষপ্রপঞ্চ। (অর্থকথা)</p></div>
<div class="ftn" id="ftn290">
<p class="notetxt"><i>[290]</i> মৃত্যুর অভাব-হেতু (নির্বাণ) অমর। (অর্থকথা)</p></div>
<div class="ftn" id="ftn291">
<p class="notetxt"><i>[291]</i> উত্তম।</p></div>
<div class="ftn" id="ftn292">
<p class="notetxt"><i>[292]</i> উপদ্রবের অভাব-হেতু ক্ষেম। (অর্থকথা)</p></div>
<div class="ftn" id="ftn293">
<p class="notetxt"><i>[293]</i> বাণ বা তৃষ্ণার অভাব বলে নির্বাণ। (অর্থকথা)</p></div>
<div class="ftn" id="ftn294">
<p class="notetxt"><i>[294]</i> আশ্রয়।</p></div>
<div class="ftn" id="ftn295">
<p class="notetxt"><i>[295]</i> বুদ্ধের প্রধান অগ্রশ্রাবিকা, যিনি প্রজ্ঞাবতী ভিক্ষুণীদের মধ্যে সর্বশ্রেষ্ঠা।</p></div>
<div class="ftn" id="ftn296">
<p class="notetxt"><i>[296]</i> শুধু অকথনীয় নয়, অনর্থক হিসেবেও বর্জনীয়। (টীকা)</p></div>
<div class="ftn" id="ftn297">
<p class="notetxt"><i>[297]</i> হাতের আঙ্গুলের মুদ্রা গণনায় দক্ষ। (অর্থকথা)</p></div>
<div class="ftn" id="ftn298">
<p class="notetxt"><i>[298]</i> দলা বা ডেলা গণনায় দক্ষ। (অর্থকথা)</p></div>
<div class="ftn" id="ftn299">
<p class="notetxt"><i>[299]</i> ভবিষ্যতে রূপের অনুৎপত্তি-হেতু রূপের দ্বারা সত্ত্ব হিসেবে অবধারণ হতে বিমুক্ত হয়েছেন। তদ্রূপ বেদনাদি সম্পর্কে জ্ঞাতব্য।</p></div>
<div class="ftn" id="ftn300">
<p class="notetxt"><i>[300]</i> মুক্তপুরুষ পরিনির্বাণের সঙ্গে চতুষ্কোটি বিনির্মুক্ত হয়ে যায়।</p></div>
<div class="ftn" id="ftn301">
<p class="notetxt"><i>[301]</i> রূপে রমিত, নিরত, প্রমুদিত। তদ্রূপ বেদনাদি সম্পর্কেও জ্ঞাতব্য।</p></div>
<div class="ftn" id="ftn302">
<p class="notetxt"><i>[302]</i> সেই নামে কোনো স্বতন্ত্র শালা ছিল না। সাধারণ ধর্মশালায় নানামতের সাধুগণের বাদ-বিবাদে কুতূহল উৎপন্ন হওয়ায় এই নাম হয় (প-সূ)।</p></div>
<div class="ftn" id="ftn303">
<p class="notetxt"><i>[303]</i> পালি ‘সংঘী’—যিনি সংঘের অধিনায়ক। সংঘ অর্থে প্রব্রজিতগণের দল বা সমষ্টি বিশেষ (প-সূ)।</p></div>
<div class="ftn" id="ftn304">
<p class="notetxt"><i>[304]</i> পালি ‘গণী’। গণ এবং সংঘ প্রায় একাত্মবাচক, গণী অর্থে গণের অধিনায়ক (প-সূ)।</p></div>
<div class="ftn" id="ftn305">
<p class="notetxt"><i>[305]</i> গণাচার্য অর্থে যিনি প্রব্রজিত সম্প্রদায়বিশেষের পক্ষে আচার্য বা গুরু (প-সূ)।</p></div>
<div class="ftn" id="ftn306">
<p class="notetxt"><i>[306]</i> জ্ঞাত অর্থে খ্যাত, পরিচিত (প-সূ)।</p></div>
<div class="ftn" id="ftn307">
<p class="notetxt"><i>[307]</i> “তিনি অল্পেচ্ছু, সন্তুষ্ট, অল্পেচ্ছার কারণে বস্ত্রও পরিধান করেন না” ইত্যাদি রূপে যার যশ প্রচারিত, তিনি যশস্বী (প-সূ)।</p></div></div>
<div end="ed" class="end"></div>`

document.getElementById('loaddata').innerHTML = mulabn_2_3_4 
searchhelper()
bookhelper()
var chapterhelper = document.createElement('script')
chapterhelper.src = `chaptertoggle.js`
loaddata.appendChild(chapterhelper)