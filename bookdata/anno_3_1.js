var anno_3_1 = `
<div id="table_main">
<div id="table_name">সূচিপত্র</div></div>
<p class="namo">॥ নমো তস্স ভগৰতো অরহতো সম্মাসম্বুদ্ধস্স ॥</p>
<p class="bookname">নিরুত্তিদীপনীপাঠ</p>
<p class="chapter">গন্থারম্ভ</p>
<div class="chaptxt">
<p class="hangnum"><a name="para1"></a><span class="paranum">১</span>.</p>
<p class="gatha1"> চতুরাসীতিসহস্স <a name="M0.0001"></a>, ধম্মক্খন্ধাপভঙ্করা।</p>
<p class="gathalast">লোকম্হি যস্স জোতন্তি, নন্তৰণ্ণপভস্সরা॥</p>
<p class="hangnum"><a name="para2"></a><span class="paranum">২</span>.</p>
<p class="gatha1"> অনন্তৰণ্ণং সম্বুদ্ধং, ৰন্দে নিরুত্তিপারগুং।</p>
<p class="gathalast">সদ্ধম্মঞ্চস্স সঙ্ঘঞ্চ, ৰিসুদ্ধৰণ্ণভাজনং॥</p>
<p class="hangnum"><a name="para3"></a><span class="paranum">৩</span>.</p>
<p class="gatha1"> মোগ্গল্লানো মহাঞাণী, নিরুত্তারঞ্ঞকেসরী।</p>
<p class="gathalast">নদি ব্যাকরণংনাদং, সোগতারঞ্ঞব্যাপনং॥</p>
<p class="hangnum"><a name="para4"></a><span class="paranum">৪</span>.</p>
<p class="gatha1"> তস্সত্থং দীপযিস্সামি, নানারাসিংৰিভাজযং।</p>
<p class="gathalast">ওগায্হ সদ্দসত্থানি, নৰঙ্গং সত্থুসাসনন্তি॥</p></div>
<p class="chapter">১. সন্ধিকণ্ড</p>
<div class="chaptxt">
<p class="subhead">সঞ্ঞারাসি</p>
<p class="subhead">গরুসঞ্ঞারাসি</p>
<p class="bodytext">ৰণ্ণো <a name="M0.0002"></a>, সরো, সৰণ্ণো, দীঘো, রস্সো, ব্যঞ্জনো, ৰগ্গো, নিগ্গহীতং।</p>
<p class="bodytext"><a name="para1"></a><span class="paranum">১</span>. <span class="bld">অআদযো তিতালীসং</span> <span class="note">[তিতালীস (বহূসু)]</span> <span class="bld">ৰণ্ণা</span> <span class="note">[ক॰ ২; রূ॰ ২; নী॰ ১, ২]</span>॥</p>
<p class="bodytext">অআদযো বিন্দন্তা তেচত্তালীসক্খরা <span class="bld">ৰণ্ণা</span> নাম হোন্তি।</p>
<p class="bodytext">অ, আ, ই, <span class="bld">ঈ,</span> উ, ঊ, এত, এ, ওত, ও। ক, খ, গ, ঘ, ঙ, চ, ছ, জ, ঝ, ঞ, ট, ঠ, ড, ঢ, ণ, ত, থ, দ, ধ, ন, প, ফ, ব, ভ, ম, য, র, ল,ৰ স, হ, ল়, অং। অত্থং ৰণ্ণেন্তি পকাসেন্তীতি ৰণ্ণা, <span class="bld">অক্খরা</span>তি চ ৰুচ্চন্তি, নামপঞ্ঞত্তিরূপত্তা নক্খরন্তি খযৰযং ন গচ্ছন্তীতি অক্খরা। ‘‘নামগোত্তং ন জীরতী’’তি <span class="note">[সং॰ নি॰ ১.৭৬]</span> হি ৰুত্তং।</p>
<p class="bodytext"><a name="para2"></a><span class="paranum">২</span>. <span class="bld">দসাদো সরা</span> <span class="note">[ক॰ ৩; রূ॰ ৩; নী॰ ৩]</span>।</p>
<p class="bodytext">তেসু ৰণ্ণেসু আদিম্হি দস ৰণ্ণা <span class="bld">সরা</span> নাম হোন্তি। সযমেৰ লদ্ধসরূপা হুত্বা রাজন্তি ৰিরোচন্তীতি সরা।</p>
<p class="bodytext"><a name="para3"></a><span class="paranum">৩</span>. <span class="bld">দ্বে দ্বে সৰণ্ণা</span>।</p>
<p class="bodytext">তেসু সরেসু দ্বে দ্বেসরা <span class="bld">সৰণ্ণা</span> নাম হোন্তি।</p>
<p class="bodytext">অ, আ অৰণ্ণো, ই, ঈ ইৰণ্ণো, উ, ঊ উৰণ্ণো, এত, এ এতৰণ্ণো, ওত, ও ওতৰণ্ণো। সমানো ৰণ্ণো সুতি এতেসন্তি সৰণ্ণা, <span class="bld">সরূপা</span>তি চ ৰুচ্চন্তি, সমানং রূপং সুতি এতেসন্তি সরূপা।</p>
<p class="bodytext"><a name="para4"></a><span class="paranum">৪</span>. <span class="bld">পুব্বো রস্সো</span> <span class="note">[ক॰ ৪; রূ॰ ৪; নী॰ ৪.২২]</span>।</p>
<p class="bodytext">দ্বীসু <a name="M0.0003"></a> দ্বীসু সৰণ্ণেসু যো যো পুব্বো হোতি, সো সো <span class="bld">রস্সো</span> নাম হোতি। রস্সেন কালেন ৰত্তব্বাতি রস্সা, রস্সকালো নাম অক্খিদলানং উম্মিসননিম্মিসনসমকালো।</p>
<p class="bodytext">তত্থ এত, ওত ইতি দ্বে একপদসংযোগে পরে ক্বচি লব্ভন্তি। এট্ঠি, সেট্ঠো, ওট্ঠো, সোত্থি।</p>
<p class="bodytext">একপদসংযোগেতি কিং? পদন্তরসংযোগে পরে রস্সা মা হোন্তূতি। মং চে ত্বং নিখণং ৰনে, <span class="note">[জা॰ ২.২২.৫]</span> পুত্তো ত্যাহং মহারাজ <span class="note">[জা॰ ১.১.৭]</span>।</p>
<p class="bodytext">ক্বচীতি কিং? একপদসংযোগেপি ৰগ্গন্তেসু ৰা য, র, ল, ৰেসু ৰা পরেসু রস্সা মা হোন্তূতি। এন্তি, সেন্তি, এয্য, ভাসেয্য, মেণ্ডো, সোণ্ডো।</p>
<p class="bodytext"><a name="para5"></a><span class="paranum">৫</span>. <span class="bld">পরো দীঘো</span> <span class="note">[ক॰ ৫; রূ॰ ৫; নী॰ ৫]</span>।</p>
<p class="bodytext">দ্বীসু দ্বীসু সৰণ্ণেসু যো যো পরো হোতি, সো সো <span class="bld">দীঘো</span> নাম হোতি। দীঘেন কালেন ৰত্তব্বাতি দীঘা, দীঘকালো নাম রস্সেহি দিগুণকালো।</p>
<p class="bodytext"><a name="para6"></a><span class="paranum">৬</span>. <span class="bld">কাদযো ব্যঞ্জনা</span> <span class="note">[ক॰ ৬; রূ॰ ৮; নী॰ ৬]</span>।</p>
<p class="bodytext">তেসু ৰণ্ণেসু কাদযো বিন্দন্তা ৰণ্ণা <span class="bld">ব্যঞ্জনা</span> নাম হোন্তি। অত্থং ব্যঞ্জযন্তীতি ব্যঞ্জনা। তে পন সুদ্ধা অদ্ধমত্তিকা, রস্সযুত্তা দিযদ্ধমত্তিকা, দীঘযুত্তা তিযদ্ধমত্তিকা।</p>
<p class="bodytext"><a name="para7"></a><span class="paranum">৭</span>. <span class="bld">পঞ্চপঞ্চকা ৰগ্গা</span> <span class="note">[ক॰ ৭; রূ ৯; নী॰ ৭]</span>।</p>
<p class="bodytext">তেসু ব্যঞ্জনেসু কাদি-মন্তা পঞ্চব্যঞ্জনপঞ্চকা <span class="bld">ৰগ্গা</span> নাম হোন্তি।</p>
<p class="bodytext">কাদি <a name="M0.0004"></a> পঞ্চকো কৰগ্গো, চাদি চ ৰগ্গো, টাদি টৰগ্গো, তাদি তৰগ্গো, পাদি পৰগ্গো। সেসা <span class="bld">অৰগ্গা</span>তি সিদ্ধং। ৰণ্ণুদ্দেসে একট্ঠানিকানং ব্যঞ্জনানং ৰগ্গে সমূহে নিযুত্তাতি ৰগ্গা।</p>
<p class="bodytext"><a name="para8"></a><span class="paranum">৮</span>. <span class="bld">বিন্দু নিগ্গহীতং</span> <span class="note">[ক॰ ৮; রূ॰ ১০; নী॰ ৮]</span>।</p>
<p class="bodytext">অন্তে বিন্দুমত্তো ৰণ্ণো <span class="bld">নিগ্গহীতং</span> নাম। নিগ্গয্হ গয্হতি উচ্চারিযতীতি নিগ্গহীতং।</p>
<p class="centered">গরুসঞ্ঞারাসি নিট্ঠিতো।</p>
<p class="subhead">ব্যঞ্জনৰুত্তিরাসি</p>
<p class="bodytext">ঠানং, করণং, পযতনং <span class="note">[রূ॰ ২ (পিট্ঠে); নী ৬ (পিট্ঠে); ২৩ (সুত্তঙ্কে)]</span>।</p>
<p class="bodytext">ছ <span class="bld">ঠানানি</span> – কণ্ঠট্ঠানং, তালুট্ঠানং, মুদ্ধট্ঠানং, দন্তট্ঠানং, ওট্ঠট্ঠানং, নাসিকট্ঠানং। তেসু ব্যত্তং ৰদন্তেন যত্থ ‘‘অক্খ’’ন্তি ৰুচ্চতি, তং কণ্ঠট্ঠানং। যত্থ ‘‘ইচ্ছ’’ন্তি, তং তালুট্ঠানং। যত্থ ‘‘রট্ঠ’’ন্তি, তং মুদ্ধট্ঠানং। যত্থ ‘‘সত্থ’’ন্তি, তং দন্তট্ঠানং। যত্থ ‘‘পুপ্ফ’’ন্তি ৰুচ্চতি, তং ওট্ঠট্ঠানং। নাসপদেসো নাসিকট্ঠানং।</p>
<p class="bodytext">কত্থচি পন উরট্ঠানং, সিরট্ঠানং, জিব্হামূলট্ঠানন্তিপি আগতং। তত্থ সিরট্ঠানং নাম মুদ্ধট্ঠানমেৰ। জিব্হামূলট্ঠানং পন সব্বৰণ্ণানং সাধারণন্তি ৰদন্তি।</p>
<p class="bodytext"><span class="bld">করণং</span> চতুব্বিধং – জিব্হামূলং, জিব্হোপগ্গং, জিব্হগ্গং, সকট্ঠানন্তি।</p>
<p class="bodytext"><span class="bld">পযতনং</span> চতুব্বিধং – সংৰুটং, ৰিৰটং, ফুট্ঠং, ঈসংফুট্ঠন্তি। তত্থ করণানং সকসকট্ঠানেহি সদ্ধিং সংৰরণাদিকো ৰিসেসাকারো সংৰুটাদি নাম।</p>
<p class="bodytext">তত্থ কণ্ঠপদেসানং অঞ্ঞমঞ্ঞং সঙ্ঘট্টনেন উপ্পন্না অৰণ্ণ, কৰগ্গ, হকারা <span class="bld">কণ্ঠজা</span> নাম। তালুম্হি জিব্হামজ্ঝসঙ্ঘট্টনেন উপ্পন্না ইৰণ্ণ, চৰগ্গ, যকারা <span class="bld">তালুজা</span> নাম। মুখব্ভন্তরমুদ্ধম্হি <a name="M0.0005"></a> জিব্হোপগ্গসঙ্ঘট্টনেন উপ্পন্না টৰগ্গ, র, ল়কারা <span class="bld">মুদ্ধজা</span> নাম। উপরি দন্তপন্তিযং জিব্হগ্গসঙ্ঘট্টনেন উপ্পন্না তৰগ্গ, ল, সকারা <span class="bld">দন্তজা</span> নাম। ওট্ঠদ্বযসঙ্ঘট্টনেন উপ্পন্না উৰণ্ণ, পৰগ্গা <span class="bld">ওট্ঠজা</span> নাম। নিগ্গহীতং <span class="bld">নাসিকজং</span> নাম। পঞ্চৰগ্গন্তা পন নাসিকট্ঠানেপি সকট্ঠানেপি জাযন্তি। একারো <span class="bld">কণ্ঠতালুজো</span>। ওকারো <span class="bld">কণ্ঠোট্ঠজো</span>। ৰকারো <span class="bld">দন্তোট্ঠজো</span>। অপিচ ইৰণ্ণুৰণ্ণা কণ্ঠেপি জাযন্তিযেৰ। যদা হকারো ৰগ্গন্তেহি ৰা য, র, ল, ৰেহি ৰা যুত্তো হোতি, তদা <span class="bld">উরজো</span>তি ৰদন্তি। পঞ্হো, তুণ্হি, ন্হাতো, ৰিম্হিতো, গয্হতে, ৰুল্হতে, অব্হানং।</p>
<p class="bodytext">কণ্ঠং সংৰরিত্বা উচ্চারিতো অকারো <span class="bld">সংৰুটো</span> নাম। সকসকট্ঠান, করণানি ৰিৰরিত্বা উচ্চারিতা সেসসরা চ স, হকারা চ <span class="bld">ৰিৰটা</span> নাম। তানিযেৰ গাল়্হং ফুসাপেত্বা উচ্চারিতা পঞ্চৰগ্গা <span class="bld">ফুট্ঠা</span> নাম। থোকং ফুসাপেত্বা উচ্চারিতা য, র, ল, ৰা <span class="bld">ঈসংফুট্ঠা</span> নাম। তত্থ ওট্ঠজেসু তাৰ পৰগ্গং ৰদন্তানং ওট্ঠদ্বযস্স গাল়্হং ফুসনং ইচ্ছিতব্বং। কস্মা? ফুট্ঠপযতনিকত্তা পৰগ্গস্স। উৰণ্ণং ৰদন্তানং পন ওট্ঠদ্বযস্স ৰিৰরণং ইচ্ছিতব্বং। কস্মা? ৰিৰটপযতনিকত্তা উৰণ্ণস্স। এস নযো সেসেসু সব্বেসূতি।</p>
<p class="bodytext">চূল়নিরুত্তিযং পন সব্বে রস্সসরা সংৰুটা নাম, সব্বেদীঘসরা ৰিৰটা নামাতি ৰুত্তং। তথা সদ্দসারত্থজালিনিযং, কত্থচি সক্কটগন্থে চ। ইদং যুত্ততরং। অঞ্ঞট্ঠানিকব্যঞ্জনেহি যুত্তা সরা অত্তনো ঠান, করণানি জহন্তাপি পযতনং ন জহন্তি। তস্মা নানাৰণ্ণানং সংসগ্গে পযতনানং সংসগ্গভেদোপি ৰেদিতব্বোতি। তত্থ ‘‘সুণাতু মে’’তি ৰদন্তো যদি ণা-কারং জিব্হগ্গেন দন্তট্ঠানে কত্বা ৰদেয্য, দন্তজো না-কারো এৰ ভৰেয্য। তু-কারঞ্চ জিব্হোপগ্গেন মুদ্ধট্ঠানে কত্বা ৰদেয্য, মুদ্ধজো টু-কারো এৰ ভৰেয্য। এৰঞ্চ সতি অক্খরৰিপত্তি নাম সিযা। এস নযো সেসেসু মুদ্ধজদন্তজেসু। তস্মা কম্মৰাচং সাৰেন্তেহি নাম ঠান, করণ, পযতনেসু সুট্ঠু কুসলেহি ভৰিতব্বন্তি।</p>
<p class="gatha1">সিথিলঞ্চ <a name="M0.0006"></a>, ধনিতঞ্চ, দীঘং, রস্সং, গরুং, লহুং।</p>
<p class="gathalast">নিগ্গহীতং, ৰিমুত্তঞ্চ, সম্বন্ধঞ্চ, ৰৰত্থিতং <span class="note">[নী॰ ৯, ১০, ১১, ১২, ১৩, ১৪, ১৫, ১৬-১৯, ২০, ২১ সুত্তেসু পস্সিতব্বং]</span>॥</p>
<p class="bodytext">মুদুনা ৰচীপযোগেন ৰত্তব্বা ৰগ্গপঠম, ততিয, পঞ্চমা <span class="bld">সিথিলা</span> নাম। থদ্ধেন ৰচীপযোগেন ৰত্তব্বা ৰগ্গদুতিয, চতুত্থা <span class="bld">ধনিতা</span> নাম। <span class="bld">দীঘ, রস্সা</span> পুব্বে ৰুত্তা। দীঘা চেৰ সংযোগপুব্বা চ নিগ্গহীতন্তা চ <span class="bld">গরুকা</span> নাম। সেসা <span class="bld">লহুকা</span> নাম। যথা সদ্দসহিতো ৰাতো মুখছিদ্দেন বহি অনিক্খম্ম নাসসোতাভিমুখো হোতি, তথা মুখং অৰিৰটং কত্বা ৰত্তব্বং ব্যঞ্জনং <span class="bld">নিগ্গহীতং</span> নাম। তেন যুত্তানি সব্বব্যঞ্জনানি নিগ্গহীতন্তানি নাম। সেসা <span class="bld">ৰিমুত্তা</span> নাম। পদসন্ধিৰসেন ৰত্তব্বং <span class="bld">সম্বন্ধং</span> নাম। পদচ্ছেদং কত্বা ৰত্তব্বং <span class="bld">ৰৰত্থিতং</span> নাম।</p>
<p class="centered">ব্যঞ্জনৰুত্তিরাসি নিট্ঠিতো।</p>
<p class="subhead">লহুসঞ্ঞারাসি</p>
<p class="bodytext">ঝো, লো, পো, ঘো, গো।</p>
<p class="bodytext"><a name="para9"></a><span class="paranum">৯</span>. <span class="bld">যুৰণ্ণা</span> <span class="note">[ইযুৰণ্ণা (বহূসু)]</span> <span class="bld">ঝলা নামস্সন্তে</span> <span class="note">[ক॰ ৫৮; রূ॰ ২৯; নী॰ ২০৫]</span>।</p>
<p class="bodytext">অনিত্থিলিঙ্গস্স নামস্স অন্তে ইৰণ্ণুৰণ্ণা কমেন ঝলসঞ্ঞা হোন্তি।</p>
<p class="bodytext"><a name="para10"></a><span class="paranum">১০</span>. <span class="bld">পিত্থিযং</span> <span class="note">[ক॰ ৫৯; রূ॰ ১৮২; নী॰ ২০৬]</span>।</p>
<p class="bodytext">ইত্থিলিঙ্গে নামস্সন্তে ইৰণ্ণুৰণ্ণা পসঞ্ঞা হোন্তি।</p>
<p class="bodytext"><a name="para11"></a><span class="paranum">১১</span>. <span class="bld">ঘা</span> <span class="note">[ক॰ ৬০; রূ॰ ১৭৭; নী॰ ২০৭]</span>।</p>
<p class="bodytext">ঘো</p>
<p class="bodytext"><a name="M0.0007"></a>, আ ইতি দ্বিপদং। ইত্থিলিঙ্গে আকারো ঘসঞ্ঞো হোতি।</p>
<p class="bodytext"><a name="para12"></a><span class="paranum">১২</span>. <span class="bld">গো স্যালপনে</span> <span class="note">[ক॰ ৫৭; রূ॰ ৭১; নী॰ ২১৪]</span>।</p>
<p class="bodytext">আলপনে সি গসঞ্ঞো হোতি।</p>
<p class="centered">লহুসঞ্ঞারাসি নিট্ঠিতো।</p>
<p class="subhead">সঙ্কেতরাসি</p>
<p class="bodytext"><a name="para13"></a><span class="paranum">১৩</span>. <span class="bld">ৰিধি ৰিসেসনং যং তস্স</span> <span class="note">[চং॰ ১.১.৬; পা॰ ১.১.৭২; ৰিধিব্বিসেসনন্তস্স (বহূসু)]</span>।</p>
<p class="bodytext">সুত্তে যং ৰিসেসনং দিস্সতি, তস্স ৰিধি ঞাতব্বো।</p>
<p class="bodytext">‘অতো যোনং টাটে’। নরা, নরে। যোনন্তি ৰিসেসনং। টাটেতি ৰিধি।</p>
<p class="bodytext"><a name="para14"></a><span class="paranum">১৪</span>. <span class="bld">সত্তমিযং পুব্বস্স</span> <span class="note">[রূ॰ ৮ (পিট্ঠে); চং॰ ১.১.৭; পা॰ ১.১.৬৬]</span>।</p>
<p class="bodytext">সত্তমীনিদ্দেসে পুব্বৰণ্ণস্সেৰ ৰিধি ঞাতব্বো।</p>
<p class="bodytext">‘সরো লোপো সরে’। লোকগ্গো <span class="note">[অপ॰ থের ১.১২.৫৭]</span>।</p>
<p class="bodytext"><a name="para15"></a><span class="paranum">১৫</span>. <span class="bld">পঞ্চমিযং পরস্স</span> <span class="note">[চং॰ ১.১.৮; পা॰ ১.১.৬৭]</span>।</p>
<p class="bodytext">পঞ্চমীনিদ্দেসে পরস্সেৰ ৰিধি ঞাতব্বো।</p>
<p class="bodytext">‘অতো যোনং টাটে’। নরা, নরে।</p>
<p class="bodytext"><a name="para16"></a><span class="paranum">১৬</span>. <span class="bld">আদিস্স</span> <span class="note">[চং॰ ১.১.৯; পা॰ ১.১.৫৪]</span>।</p>
<p class="bodytext">পরস্স সিস্সমানো <span class="note">[দিস্সমানো (মূ)]</span> ৰিধি আদিৰণ্ণস্স ঞাতব্বো।</p>
<p class="bodytext">‘র <a name="M0.0008"></a> সঙ্খ্যাতো ৰা’। তেরস।</p>
<p class="bodytext"><a name="para17"></a><span class="paranum">১৭</span>. <span class="bld">ছট্ঠিযন্তস্স</span> <span class="note">[চং॰ ১.১.১০; পা॰ ১.১.৫২]</span>।</p>
<p class="bodytext">ছট্ঠীনিদ্দেসে তদন্তস্স ৰিধি ঞাতব্বো।</p>
<p class="bodytext">‘রাজস্সি নাম্হি’। রাজিনা।</p>
<p class="bodytext"><a name="para18"></a><span class="paranum">১৮</span>. <span class="bld">ঙানুবন্ধো</span> <span class="note">[চং॰ ১.১.১১; পা॰ ১.১.৫৩]</span>।</p>
<p class="bodytext">ঙানুবন্ধো আদেসো ছট্ঠীনিদ্দিট্ঠস্স অন্তস্স ঞাতব্বো।</p>
<p class="bodytext">‘গোস্সাৰঙ’। গৰস্সং।</p>
<p class="bodytext"><a name="para19"></a><span class="paranum">১৯</span>. <span class="bld">টানুবন্ধোনেকৰণ্ণো সব্বস্স</span> <span class="note">[চং॰ ১.১.১২; পা॰ ১.১.৫৫; টানুবন্ধানেকৰণ্ণা সব্বস্স (বহূসু)]</span>।</p>
<p class="bodytext">যো চ টানুবন্ধো আদেসো, যো চ অনেকৰণ্ণো আদেসো, তদুভযং ছট্ঠীনিদ্দিট্ঠস্স সব্বস্সেৰ ৰণ্ণসমুদাযস্স ঞাতব্বং।</p>
<p class="bodytext">টানুবন্ধে তাৰ –</p>
<p class="bodytext">‘ইমস্সানিত্থিযং টে’। এসু।</p>
<p class="bodytext">অনেকৰণ্ণে –</p>
<p class="bodytext">‘অনিমি নাম্হি’। অনেন, ইমিনা।</p>
<p class="bodytext"><a name="para20"></a><span class="paranum">২০</span>. <span class="bld">ঞকানুবন্ধা আদ্যন্তা</span> <span class="note">[চং॰ ১.১.১৩; পা॰ ১.১.৪৬]</span>।</p>
<p class="bodytext">ঞানুবন্ধো আগমো চ কানুবন্ধো আগমো চ কমেন ছট্ঠীনিদ্দিট্ঠস্স আদিম্হি চ অন্তে চ ঞাতব্বো।</p>
<p class="bodytext">ঞানুবন্ধে –</p>
<p class="bodytext">‘ব্রূতো তিস্সিঞ’। ব্রৰিতি।</p>
<p class="bodytext">কানুবন্ধে <a name="M0.0009"></a> –</p>
<p class="bodytext">‘ভূস্স ৰুক’। বভুৰ।</p>
<p class="bodytext"><a name="para21"></a><span class="paranum">২১</span>. <span class="bld">মানুবন্ধো সরানমন্তা পরো</span> <span class="note">[চং॰ ১.১.১৪; পা॰ ১.১.৪৭]</span>।</p>
<p class="bodytext">মানুবন্ধো আগমো সরানং অন্তসরম্হা পরো হোতি।</p>
<p class="bodytext">‘নজ্জাযো স্বাম’। নজ্জাযো সন্দন্তি। ‘মং ৰা রুধাদীনং’। রুন্ধতি। ‘জর সদানমীম ৰা’। জীরতি, সীদতি।</p>
<p class="bodytext">ইমস্মিং ব্যাকরণে অনেকসরতা নাম নদী, পুরিস ইচ্চাদীসু লিঙ্গপদেসু এৰ অত্থি, গমু, পচইচ্চাদীসু ধাতুপদেসু নত্থি। সব্বধাতুযো ব্যঞ্জনন্তা এৰ হোন্তি, ধাত্বন্তলোপকিচ্চং নত্থি। তস্মা নজ্জাযোতি এত্থ ঈ-কারো অন্তসরো নাম। ততো ‘নজ্জাযো স্বাম’ ইতি সুত্তেন আ-কারাগমো। রুন্ধতীতি এত্থ পন উ-কারো অন্তসরো নাম, ততো ‘‘মং ৰা রুধাদীন’’ন্তি সুত্তেন বিন্দাগমো। এৰং জীরতি, সীদতি ইচ্চাদীসু। ম্রম্মপোত্থকেসু পন ‘‘মানুবন্ধো পদানমন্তা পরো’’তি পাঠো, সো সীহল়পোত্থকেহি ন সমেতি।</p>
<p class="bodytext"><a name="para22"></a><span class="paranum">২২</span>. <span class="bld">ৰিপ্পটিসেধে</span> <span class="note">[চং॰ ১.১.১৬; পা॰ ১.৪.২]</span>।</p>
<p class="bodytext">সমানৰিসযানং দ্বিন্নং ৰিধীনং অঞ্ঞমঞ্ঞপটিসেধরহিতে ঠানে যেভুয্যেন পরো ৰিধি ওকাসং লভতি।</p>
<p class="bodytext">চত্তারোমে ভিক্খৰে ধম্মা <span class="note">[অঙ্গুত্তরনিকাযে]</span> -এত্থ চত্তারিমেতি পুব্বলোপে সম্পত্তে পরলোপো ওকাসং লভতি।</p>
<p class="bodytext"><a name="para23"></a><span class="paranum">২৩</span>. <span class="bld">সঙ্কেতো নাৰযৰোনুবন্ধো</span> <span class="note">[চং॰ ১.১.৫]</span>।</p>
<p class="bodytext">যো ৰণ্ণো পযোগস্স অৰযৰো ন হোতি, সুত্তেসু সঙ্কেতমত্তো হোতি, সো <span class="bld">অনুবন্ধো</span> নাম।</p>
<p class="bodytext">‘গোস্সাৰ’ <a name="M0.0010"></a>। গৰস্সং-এতেন পদরূপৰিধানে অনুবন্ধো উপযোগং ন গচ্ছতীতি ঞাপেতি।</p>
<p class="bodytext"><a name="para24"></a><span class="paranum">২৪</span>. <span class="bld">ৰণ্ণপরেন সৰণ্ণোপি</span>।</p>
<p class="bodytext">ৰণ্ণসদ্দো পরো এতস্মাতি ৰণ্ণপরো, ৰণ্ণপরেন রস্সসরেন সৰণ্ণোপি গয্হতি সযঞ্চ, অৰণ্ণোতি ৰুত্তে আ-কারোপি গয্হতি অ-কারো চাতি ৰুত্তং হোতি। এৰং ইৰণ্ণুৰণ্ণেসু।</p>
<p class="bodytext"><a name="para25"></a><span class="paranum">২৫</span>. <span class="bld">ন্তুৰন্তুমন্তাৰন্তুতৰন্তুসম্বন্ধী</span> <span class="note">[ন্তু ৰন্তুমন্ত্বাৰন্তুতৰন্তু সম্বন্ধী (বহূসু)]</span>।</p>
<p class="bodytext">ন্তুইতি ৰুত্তে ৰন্তু, মন্তু, আৰন্তু, তৰন্তূনং সম্বন্ধীভূতো ন্তুকারো গয্হতি।</p>
<p class="bodytext">‘ন্তন্তূনং ন্তো যোম্হি পঠমে’। গুণৰন্তো, সতিমন্তো, যাৰন্তো, ভুত্তৰন্তো।</p>
<p class="centered">সঙ্কেতরাসি নিট্ঠিতো।</p>
<p class="subhead">সন্ধিৰিধান</p>
<p class="bodytext">অথ সন্ধিৰিধানং দীপিযতে।</p>
<p class="bodytext">লোপো, দীঘো, রস্সো, ৰুদ্ধি, আদেসো, আগমো, দ্বিভাৰো, ৰিপল্লাসো।</p>
<p class="subhead">লোপরাসি</p>
<p class="bodytext"><a name="para26"></a><span class="paranum">২৬</span>. <span class="bld">সরো লোপো সরে</span> <span class="note">[ক॰ ১২; রূ॰ ১৩; নী॰ ৩০]</span>।</p>
<p class="bodytext">লুপ্পতীতি লোপো। সরে পরে সরূপো ৰা অসরূপো ৰা পুব্বো সরো লোপো হোতি।</p>
<p class="bodytext">সরূপে তাৰ –</p>
<p class="bodytext">অৰণ্ণে-লোকগ্গো <a name="M0.0011"></a> <span class="note">[অপ॰ থের ১.১২.৫৭]</span>, ভৰাসৰো, <span class="note">[ধ॰ স॰ ১১০২]</span> অৰিজ্জাসৰো <span class="note">[ধ॰ স॰ ১১০২]</span>, অৰিজ্জানুসযো <span class="note">[ৰিভ॰ ৯৪৯]</span>।</p> 
<p class="bodytext">ইৰণ্ণে-মুনিন্দো, মুনীরিতো, ৰরৰাদীরিতো, ইত্থিন্দ্রিযং <span class="note">[ৰিভ॰ ২১৯]</span>।</p>
<p class="bodytext">উৰণ্ণে-বহূপকারো <span class="note">[জা॰ ১.২২.৫৮৮]</span>, বহুকা ঊমি বহূমি, সরভুযা ঊমি সরভূমি, সরভুযা উদকং সরভূদকং।</p>
<p class="bodytext">অসরূপে –</p>
<p class="bodytext">সোতিন্দ্রিযং <span class="note">[ৰিভ॰ ২১৯]</span>, কামুপাদানং, ভৰেসনা <span class="note">[দী॰ নি॰ ৩.৩০৫]</span>, ভৰোঘো <span class="note">[ধ॰ স॰ ১১৫৬]</span>, সো তুণ্হস্স <span class="note">[পারা॰ ৩৮১]</span>, দিট্ঠানুসযো <span class="note">[ৰিভ॰ ৯৪৯]</span>, দিট্ঠুপাদানং, দিট্ঠেকট্ঠং, দিট্ঠোঘো <span class="note">[ধ॰ স॰ ১১৫৬]</span>, মুদিন্দ্রিযং <span class="note">[মহাৰ॰ ৯]</span>, পুত্তা মত্থি <span class="note">[ধ॰ প॰ ৬২]</span>, উরস্স দুক্খো <span class="note">[পাচি॰ ৪০২]</span>, অসন্তেত্থ ন দিস্সন্তি <span class="note">[ধ॰ প॰ ৩০৪]</span> ইচ্চাদি।</p>
<p class="centered">ইতি পুব্বলোপরাসি।</p>
<p class="bodytext"><a name="para27"></a><span class="paranum">২৭</span>. <span class="bld">পরো ক্বচি</span> <span class="note">[ক॰ ১৩; রূ॰ ১৫; নী॰ ৩১]</span>।</p>
<p class="bodytext">পুব্বসরম্হা সরূপো ৰা অসরূপো ৰা পরো সরো ক্বচি লোপো হোতি।</p>
<p class="bodytext">সরূপে তাৰ –</p>
<p class="bodytext">তং কদাস্সু ভৰিস্সতি <span class="note">[জা॰ ২.২২.১৪৪ আদযো; তং কুদস্সু]</span>, কুদাস্সু নাম দুম্মেধো, দুক্খস্সন্তং করিস্সতি <span class="note">[ধ॰ প॰ ৩৭৬]</span>, যদাস্স সীলং পঞ্ঞঞ্চ <span class="note">[জা॰ ২.২২.১৪৭৪]</span>, তদাস্সু কণ্হং যুঞ্জন্তি <span class="note">[জা॰ ১.১.২৯]</span> -কণ্হন্তি মহাকণ্হগোণং, তণ্হাস্স ৰিপ্পহীনা, মাস্সু <a name="M0.0012"></a> কুজ্ঝ রথেসভ, সত্থহারকং ৰাস্স পরিযেসেয্য <span class="note">[পারা॰ ১৬৭, ১৭১]</span>, আগতাত্থ তুম্হে, সোতুকামাত্থ তুম্হে, মায্যো এৰরূপমকাসি, পপং অৰিন্দুং <span class="note">[জা॰ ১.১.২]</span> -পৰড্ঢং আপং লভিংসূত্যত্থো, নালং কবল়ং পদাতৰে <span class="note">[জা॰ ১.১.২৭]</span> -প+আদাতৰেতি ছেদো, গণ্হিতুন্তত্থো, রুপ্পতীতি রূপং, বুজ্ঝতীতি বুদ্ধো-দীঘো, অগ্গীৰ তপ্পতি, ইত্থীৰ গচ্ছতি, নদীৰ সন্দতি, মাতুপট্ঠানং, পিতুপট্ঠানং, যেতে ধম্মা আদিকল্যাণা <span class="note">[চূল়ৰ॰ ৩৯৯]</span> ইচ্চাদি।</p>
<p class="bodytext">অসরূপে –</p>
<p class="bodytext">ইতিস্স <span class="note">[পাচি॰ ৪৬৫]</span>, ইতিপি <span class="note">[পারা॰ ১]</span>, অস্সমণীসি <span class="note">[পারা॰ ১৩৫]</span>, অকতঞ্ঞূসি <span class="note">[ধ॰ প॰ ৩৮৩]</span>, ৰন্দেহং, সোহং, যস্সদানি <span class="note">[মহাৰ॰ ২৪২]</span>, ছাযাৰ অনপাযিনী <span class="note">[ধ॰ প॰ ২]</span>, মাদিসেসু কথাৰ কা, কিন্নুমাৰ সমণিযো মধুৰা মঞ্ঞতি বালো <span class="note">[ধ॰ প॰ ৬৯]</span>, চক্খুন্দ্রিযং <span class="note">[ৰিভ॰ ২১৯]</span>, দ্বেমে ভিক্খৰে ধম্মা <span class="note">[অ॰ নি॰ ২.৩]</span>, তযোমে ভিক্খৰে ধম্মা <span class="note">[অ॰ নি॰ ৩.১৭]</span> ইচ্চাদি।</p>
<p class="bodytext">ক্বচীতি কিং? কতমা চানন্দ অনিচ্চসঞ্ঞা <span class="note">[অ॰ নি॰ ১০.৬০]</span>।</p>
<p class="centered">ইতি পরলোপরাসি।</p>
<p class="bodytext"><a name="para28"></a><span class="paranum">২৮</span>. <span class="bld">ন দ্বে ৰা</span>।</p>
<p class="bodytext">দ্বে পুব্বপরসরা ক্বচি লোপা ন হোন্তি ৰা।</p>
<p class="bodytext">অপ্পমাদো অমতং পদং <span class="note">[ধ॰ প॰ ২১]</span>, কো ইমং পথৰিংৰিচেস্সতি <span class="note">[ধ॰ প॰ ৪৪]</span>।</p>
<p class="bodytext">ক্বচিত্বেৰ? সোতিন্দ্রিযং <span class="note">[ৰিভ॰ ২১৯]</span>, চক্খুন্দ্রিযং <span class="note">[ৰিভ॰ ২১৯]</span>,</p>
<p class="bodytext">ৰাতি কিং <a name="M0.0013"></a>? কোমং ৰসলিং পরামসিস্সতি।</p>
<p class="bodytext">ইতো পট্ঠায যাৰসন্ধিকণ্ডাৰসানা যুত্তট্ঠানেসু সব্বত্থ ক্বচিসদ্দো, ৰাসদ্দো চ ৰত্তন্তে। তত্থ ক্বচিসদ্দো নানাপযোগং দস্সেতি। ৰাসদ্দো একপযোগস্স নানারূপং দস্সেতি। লোপনিসেধো।</p>
<p class="bodytext"><a name="para29"></a><span class="paranum">২৯</span>. <span class="bld">পরসরস্স</span>।</p>
<p class="bodytext">নিগ্গহীতম্হা পরসরস্স ক্বচি লোপো হোতি ৰা।</p>
<p class="bodytext">ত্বংসি <span class="note">[পে॰ ৰ॰ ৪৭; জা॰ ২.২২.৭৬৪]</span>, চন্দংৰ ৰিমলং সুদ্ধং <span class="note">[ধ॰ প॰ ৪১৩; সু॰ নি॰ ৬৪২]</span>, চক্কংৰ ৰহতো পদং <span class="note">[ধ॰ প॰ ১]</span>, হলংদানি পকাসিতুং <span class="note">[মহাৰ॰ ৮]</span>, কিন্তি ৰদেয্যং, চীৰরন্তি, পত্তন্তি, ভিক্খুন্তি।</p>
<p class="centered">ইতি সরলোপরাসি।</p>
<p class="bodytext"><a name="para30"></a><span class="paranum">৩০</span>. <span class="bld">সংযোগাদি লোপো</span>।</p>
<p class="bodytext">সংযোগস্স আদিভূতো ব্যঞ্জনো ক্বচি লোপো হোতি ৰা।</p>
<p class="bodytext">পুপ্ফংসা উপ্পজ্জতি <span class="note">[পারা॰ ৩৬]</span> – ইধ পুব্বসুত্তেন সরলোপো, এৰংস তে আসৰা পহীনা হোন্তি <span class="note">[ম॰ নি॰ ১.২৪]</span>, সচে ভুত্তো ভৰেয্যাহং, সাজীৰো গরহিতো মম <span class="note">[মি॰ প॰ ৬.১.৫]</span> - অস্স+আজীৰোতি ছেদো, ভৰেয্যাতি অত্থো।</p>
<p class="bodytext">তীসু ব্যঞ্জনেসু সরূপানং দ্বিন্নং আদিব্যঞ্জনস্স লোপো – অগ্যাগারং <span class="note">[পাচি॰ ৩২৬]</span>, অগ্যাহিতো, ৰুত্যস্স, ৰিত্যানুভূযতে, একসতং খত্যা <span class="note">[জা॰ ২.২২.৫৯৪]</span>, রত্যো, রত্যা, রত্যং, সক্বাহং মারিস দেৰানমিন্দো <span class="note">[সং॰ নি॰ ১.২৬৮]</span>, ইচ্চাদি।</p>
<p class="bodytext">সরূপানন্তি <a name="M0.0014"></a> কিং? তিত্থ্যা পুথুসো ৰদন্তি <span class="note">[সু॰ নি॰ ৮৯৭]</span>, চতুত্থ্যন্তং, ছট্ঠুন্তং, চক্খ্বাবাধং, ৰত্থ্ৰেত্থ।</p>
<p class="centered">ইতি ব্যঞ্জনলোপরাসি।</p>
<p class="bodytext"><a name="para31"></a><span class="paranum">৩১</span>. <span class="bld">লোপো</span>।</p>
<p class="bodytext">নিগ্গহীতস্স ক্বচি লোপো হোতি ৰা।</p>
<p class="bodytext">সরে পরে তাৰ –</p>
<p class="bodytext">এৰাহং চিন্তযিত্বান <span class="note">[বু॰ ৰং॰ ২.২৭]</span>, পুপ্ফদানং অদাসহং-অদাসিং+অহন্তি ছেদো, বিন্দুলোপো, পুন পুব্বসরলোপো, তুয্হত্থায মহামুনি, তুয্হেৰেতং দুক্কটং <span class="note">[দী॰ নি॰ ২.১৭৮]</span>, তাসাহং সন্তিকে <span class="note">[পাচি॰ ৭০৯]</span>, তেসাহং এৰং ৰদামি, পঞ্চন্নেতং ধম্মানং অধিৰচনং, ছন্নেতং ধম্মানং অধিৰচনং, সমণ ত্বেৰ পুচ্ছামি <span class="note">[জা॰ ২.২২.২৫৩ সমণ তেৰ]</span>, ব্রাহ্মণ ত্বেৰ পুচ্ছামি <span class="note">[জা॰ ২.২২.২৫৮ ব্রাহ্মণ তেৰ]</span> -ত্বং+এৰাতি ছেদো, ৰিদূনগ্গমিতি।</p>
<p class="bodytext">ব্যঞ্জনে পরে –</p>
<p class="bodytext">তং তুয্হমূলে পটিদেসেমি।</p>
<p class="bodytext">গাথাযং –</p>
<p class="bodytext">অরিযসচ্চানদস্সনং <span class="note">[খু॰ পা॰ ৫.১১]</span>, এতং বুদ্ধান সাসনং <span class="note">[ধ॰ প॰ ১৮৩]</span>, খন্ধানঞ্চ পটিপাটি, ধাতুআযতনান চ <span class="note">[ধ॰ স॰ অট্ঠ॰ নিদানকথা]</span>।</p>
<p class="bodytext">মাগমে পরে –</p>
<p class="bodytext">গরুল়ো উরগামিৰ <span class="note">[জা॰ ১.৪.১২৪ সুপণ্ণো]</span>, ধম্মো অরহতামিৰ <span class="note">[দী॰ নি॰ ২.৩৪৮]</span>, আলোকো পস্সতামিৰ <span class="note">[সু॰ নি॰ ৭৬৯]</span>, বকো কক্কটকামিৰ <span class="note">[জা॰ ১.১.৩৮]</span>, নভং তারকিতামিৰ <span class="note">[জা॰ ২.২২.১৯৮৯ তারাচিতামিৰ]</span>, পদুমং <a name="M0.0015"></a> হত্থগতামিৰ <span class="note">[জা॰ ২.২২.২৩৩৬]</span> -এতেসু মাগমে বিন্দুলোপো, ব্যঞ্জনে পুব্বসরদীঘো চ।</p>
<p class="bodytext">তথা সংউপসগ্গস্স বিন্দুলোপে অন্তসরদীঘো –</p>
<p class="bodytext">সারাগো, সারত্তো, অৰিসাহারো, সারম্ভো, সারদ্ধো, সাকেতং নগরং, সাধারণং, সং অস্স অত্থীতি সামী।</p>
<p class="bodytext">সমাসে তুমন্তম্হি নিচ্চং –</p>
<p class="bodytext">কত্তুকামো, গন্তুকামো ইচ্চাদি।</p>
<p class="centered">ইতি বিন্দুলোপরাসি।</p>
<p class="bodytext"><a name="para32"></a><span class="paranum">৩২</span>. <span class="bld">স্যাদিলোপো পুব্বস্সেকস্স</span>।</p>
<p class="bodytext">ৰিচ্ছাযং একস্স ৰিভত্যন্তস্স পদস্স দ্বিত্তে কতে পুব্বপদস্স স্যাদিলোপো হোতি।</p>
<p class="bodytext">একেকং, একেকানি, একেকেন, একেকস্স ইচ্চাদি।</p>
<p class="bodytext">মাগমে –</p>
<p class="bodytext">একমেকং, একমেকানি ইচ্চাদি।</p>
<p class="centered">ইতি স্যাদিলোপরাসি।</p>
<p class="bodytext">অপ্পৰিধানমুচ্চতে।</p>
<p class="bodytext"><a name="para33"></a><span class="paranum">৩৩</span>. <span class="bld">তদমিনাদীনি</span> <span class="note">[চং॰ ৫.২.১.২৭; পা॰ ৬.৩.১০৯; মু॰ ২.৩৪; কা॰ ২.২৭]</span>।</p>
<p class="bodytext">মহাৰুত্তিসুত্তমিদং, তদমিনাদীনি পদরূপানি ইমিনা নিপাতনেন সিজ্ঝন্তীতি অত্থো।</p>
<p class="bodytext">সরলোপো ব্যঞ্জনে –</p>
<p class="bodytext">লাবু=অলাবু <a name="M0.0016"></a>, পিধানং=অপিধানং, দ্বারং পিদহিত্বা=অপিদহিত্বা, গিনি=অগ্গিনি, রত্নং=রতনং, ন্হানং=নহানং, অস্নাতি=অসনাতি, হন্তি=হনতি, হন্তি কুদ্ধো পুথুজ্জনো <span class="note">[অ॰ নি॰ ৭.৬৪]</span>, ফলং ৰে কদলিং হন্তি <span class="note">[অ॰ নি॰ ৪.৬৮]</span>, সক্কারো কাপুরিসং হন্তি। কত্থচি বহুৰচনম্পি দিস্সতি। ৰিক্কোসমানা তিব্বাহি, হন্তি নেসং ৰরং ৰরং <span class="note">[জা॰ ২.২২.২৩৭০]</span>।</p>
<p class="bodytext">ইৰণ্ণলোপে –</p>
<p class="bodytext">আরামরুক্খচেত্যানি=চেতিযানি <span class="note">[ধ॰ প॰ ১৮৮]</span>, অথত্থেকসতং খত্যা <span class="note">[জা॰ ২.২২.৫৯৪]</span> =খত্তিযা, তিথ্যা পুথুসো ৰদন্তি <span class="note">[সু॰ নি॰ ৮৯৭]</span>। তিথ্যা পুথুসো নিৰিট্ঠা <span class="note">[সু॰ নি॰ ৮৯৮]</span> =তিত্থিযা। ৰিদ্ধস্তো=ৰিদ্ধংসিতো, উত্রস্তো=উত্রাসিতো, স্নেহো=সিনেহো, ক্লেসৰত্থূনি=কিলেসৰত্থূনি, ক্রিযা=কিরিযা, প্লৰন্তি=পিলৰন্তি।</p>
<p class="bodytext">উৰণ্ণলোপে –</p>
<p class="bodytext">পদ্ধানি=পদুমানি, উস্মা=উসুমা ইচ্চাদি।</p>
<p class="bodytext">সংযোগাদিব্যঞ্জনলোপো চ –</p>
<p class="bodytext">পুত্তানঞ্হি ৰধো দুখো, মাতিঘো লভতে দুখং, অপ্পস্সাদা কামা দুখা, নত্থি কামপরং দুখং <span class="note">[জা॰ ২.১৯.১১৮]</span>, সেখো=সেক্খো, অপেখা=অপেক্খা, উপসম্পদাপেখো=উপসম্পদাপেক্খো <span class="note">[মহাৰ॰ ৭০]</span> ইচ্চাদি।</p>
<p class="bodytext">সরেন সহ ব্যঞ্জনলোপো –</p>
<p class="bodytext">পটিসঙ্খা যোনিসো <span class="note">[অ॰ নি॰ ৬.৫৮]</span>, অক্খাতি=অক্খাযতি, গন্ধং ঘাতি=ঘাযতি, অভিঞ্ঞা=অভিঞ্ঞায, পরিঞ্ঞা=পরিঞ্ঞায, অধিট্ঠা=অধিট্ঠায, পতিট্ঠা=পতিট্ঠায, আৰীকতা হিস্স ফাসু <span class="note">[মহাৰ॰ ১৩৪]</span> <a name="M0.0017"></a>, অস্সৰনতা ধম্মস্স পরিহাযন্তি <span class="note">[মহাৰ॰ ৮]</span>, ৰিপাকো তদারম্মণতা উপ্পজ্জতি <span class="note">[পট্ঠা॰ ৩.১.৯৮]</span>, দসাহপরমতা ধারেতব্বং <span class="note">[পারা॰ ৪৬২]</span>, নাযং ব্রাহ্মণভোজনত্থা, তিলোদনো হেহিতি <span class="note">[জা॰ ১.৮.১]</span>, ৰিসসেনোৰ গারয্হো, যস্সত্থা রুক্খরোপকা <span class="note">[জা॰ ১.৩.৫৪]</span> =ৰিসসেনোৰাতি এৰংনামকো রাজা এৰ, যস্সত্থা দূরমাযন্তি <span class="note">[জা॰ ১.৩.২৮]</span> – যস্সাতি উদরস্স, পিতু অত্থা চন্দৰতী <span class="note">[জা॰ ১.৯.৬৬]</span>, উপাদারূপং, অনুপাদা ৰিমুত্তো, সদ্ধাপব্বজিতো, উপনিধাপঞ্ঞত্তি। সংৰিধাৰহারো, যাতি=যাযতি, ৰাতি=ৰাযতি, নিব্বাতি=নিব্বাযতি, নিব্বন্তি=নিব্বাযন্তি, পহাতি=পহাযতি, সপ্পতিস্সো=সপ্পতিস্সযো, সুহদো=সুহদযো=সব্বত্থ যলোপো,</p>
<p class="bodytext">মুখরো=মুখখরো, ৰাচাকরণো=ৰাক্করণো, ৰাচাপথো=ব্যপ্পথো=ৰাস্স ব্যত্তং, রস্সত্তঞ্চ, এৰং ব্যাখো=এৰং ৰিয খো=ৰিস্স ব্যত্তং, দীঘো চ যলোপো চ।</p>
<p class="bodytext">লোলুপো, মোমুহো, কুক্কুচো, সুসুখো, রোরুৰোইচ্চাদীসু পন অতিসযত্থদীপনত্থং পদদ্বিত্তং কত্বা পুব্বপদেসু অক্খরলোপো।</p>
<p class="bodytext">পদলোপো আদিমজ্ঝন্তেসু –</p>
<p class="bodytext">দত্তো=দেৰদত্তো, অস্সেহি যুত্তো রথো=অস্সরথো, রূপভৰো=রূপং, অরূপভৰো=অরূপং ইচ্চাদি।</p>
<p class="centered">লোপরাসি নিট্ঠিতো।</p>
<p class="subhead">দীঘ, রস্সরাসি</p>
<p class="bodytext">অথ <a name="M0.0018"></a> দীঘ, রস্সা দীপিযন্তে।</p>
<p class="bodytext"><a name="para34"></a><span class="paranum">৩৪</span>. <span class="bld">সেসা দীঘা</span>।</p>
<p class="bodytext">পক্খিত্তমিদং সুত্তং। লুত্তেহি ৰা আদেসকতেহি ৰা ৰণ্ণেহি সেসা রস্সসরা ক্বচি দীঘা হোন্তি ৰা।</p>
<p class="bodytext">পুব্বলুত্তে তাৰ –</p>
<p class="bodytext">তত্রাযমাদি ভৰতিং <span class="note">[ধ॰ প॰ ৩৭৫]</span>, তত্রাভিরতিমিচ্ছেয্য <span class="note">[ধ॰ প॰ ৮৮; সং॰ নি॰ ৫.১৯৮]</span>, বুদ্ধানুস্সতি, সদ্ধীধ ৰিত্তং পুরিসস্স সেট্ঠং <span class="note">[সু॰ নি॰ ১৮৩]</span>, অনাগারেহি চূভযং <span class="note">[ধ॰ প॰ ৪০৪; সু॰ নি॰ ৬৩৩]</span>, ধম্মূপসংহিতা <span class="note">[দী॰ নি॰ ২.৩৪৯]</span>, তথূপমং ধম্মৰরং অদেসযি <span class="note">[খু॰ পা॰ ৬.১৩]</span>, তেসং ৰূপসমো সুখো <span class="note">[দী॰ নি॰ ২.২২১]</span> ইচ্চাদি।</p>
<p class="bodytext">পরলুত্তে –</p>
<p class="bodytext">অজিতাতি ভগৰা অৰোচ <span class="note">[সু॰ নি॰ ১০৩৯, ১০৪১]</span>, সুমেধো সাজাতো চাতি, রুপ্পতীতি রূপং <span class="note">[সং॰ নি॰ ৩.৭৯]</span>, বুজ্ঝতীতি বুদ্ধো, সাধূতিপতিস্সুণিত্বা <span class="note">[ধ॰ প॰ অট্ঠ॰ ১.৪ কাল়যক্খিনীৰত্থু]</span>, কিংসূধ ৰিত্তং পুরিসস্স সেট্ঠং <span class="note">[সু॰ নি॰ ১৮৪]</span> ইচ্চাদি।</p>
<p class="bodytext">বিন্দুলুত্তে –</p>
<p class="bodytext">তাসাহং <span class="note">[পাচি॰ ৭০৯]</span>, তেসাহং <span class="note">[জা॰ ২.২২.৩১৩]</span>।</p>
<p class="bodytext">আদেসেসু –</p>
<p class="bodytext">ম্যাযংধম্মো <span class="note">[মহাৰ॰ ৭]</span>, স্বাহং <span class="note">[পে॰ ৰ॰ ৪৮৫]</span>, ৰিত্যানুভূযতে ইচ্চাদি।</p>
<p class="bodytext">যদিপি ইমানি রূপানি ব্যঞ্জনে উপরিসুত্তেন সিজ্ঝন্তি, লুত্তাদেসেসু পন নিচ্চমিৰ দীঘসিদ্ধিঞাপনত্থং ইদং সুত্তং পক্খিত্তন্তি দট্ঠব্বং।</p>
<p class="bodytext"><a name="para35"></a><span class="paranum">৩৫</span>. <span class="bld">ব্যঞ্জনে দীঘরস্সা</span> <span class="note">[ক॰ ২৫, ২৬; নী॰ ৩৫, ৩৬, ৬৪, ৭১, ১৬৫, ১৭৯]</span>।</p>
<p class="bodytext">ব্যঞ্জনে <a name="M0.0019"></a> পরে রস্সদীঘানং ক্বচি দীঘ, রস্সা হোন্তি ৰা। তত্থ দীঘৰিধি নাম গাথাৰসেন ৰা আগমৰসেন ৰা ৰচনসুখৰসেন ৰা বুদ্ধিসুখৰসেন ৰা হোতি।</p>
<p class="bodytext">তত্থ গাথাৰসেন তাৰ –</p>
<p class="bodytext">মধুৰামঞ্ঞতি বালো <span class="note">[ধ॰ প॰ ৬৯]</span>, খন্তী চ সোৰচস্সতা <span class="note">[খু॰ পা॰ ৫.১০]</span>, এৰং গামে মুনী চরে <span class="note">[ধ॰ প॰ ৪৯]</span>, সক্কো উজূ চ সুহুজূ চ <span class="note">[খু॰ পা॰ ৯.১]</span> ইচ্চাদি।</p>
<p class="bodytext">আগমে –</p>
<p class="bodytext">উরগামিৰ <span class="note">[জা॰ ১.৭.৩০]</span>, অরহতামিৰ <span class="note">[দী॰ নি॰ ২.৩৪৮]</span>, পস্সতামিৰ <span class="note">[সু॰ নি॰ ৭৬৯]</span> ইচ্চাদি। গাথাৰসেনাতিপি যুজ্জতি।</p>
<p class="bodytext">ৰচনসুখঞ্চ বুদ্ধিসুখঞ্চ পুরিমে সেসদীঘেপি লব্ভতি।</p>
<p class="bodytext">তত্থ ৰচনসুখে –</p>
<p class="bodytext">ছারত্তং মানত্তং <span class="note">[চূল়ৰ॰ ৯৭]</span>, পকট্ঠং ৰচনং পাৰচনং, পাসাদো, পাকারো, পাৰস্সি মেঘো, নগরং পাৰিসি, পাৰেক্খি, পারিসুদ্ধি, পাটিপদো, চতুরাসীতিসহস্সানি <span class="note">[ধ॰ স॰ অট্ঠ॰ ৫৮৪]</span> ইচ্চাদি।</p>
<p class="bodytext">বুদ্ধিসুখং নাম পদচ্ছেদঞাণসুখং। তত্থ –</p>
<p class="bodytext">সাত্থং সব্যঞ্জনং <span class="note">[পারা॰ ১]</span>, সাত্থিকা ধম্মদেসনা, চক্খুমাস্স যথা অন্ধো ইচ্চাদি।</p>
<p class="bodytext">বিন্দুলুত্তে পন সারাগো, সারত্তো ইচ্চাদীনি পুব্বে উদ্ধটানিযেৰ।</p>
<p class="centered">ইতি দীঘরাসি।</p>
<p class="bodytext">রস্সসন্ধিম্হি <a name="M0.0020"></a> গাথাৰসেন তাৰ –</p>
<p class="bodytext">যিট্ঠংৰহুতংৰ লোকে <span class="note">[ধ॰ প॰ ১০৮]</span>, ভোৰাদি নাম সো হোতি <span class="note">[ধ॰ প॰ ৩৯৬; সু॰ নি॰ ৬২৫]</span>, যথাভাৰি গুণেন সো ইচ্চাদি।</p>
<p class="bodytext">আগমে য, র, দাগমেসু পুব্বরস্সো –</p>
<p class="bodytext">যথযিদং <span class="note">[অ॰ নি॰ ১.১-৪]</span>, তথযিদং, যথরিৰ অম্হাকং ভগৰা, তথরিৰ ভিক্খুসঙ্ঘো, সম্মদেৰ সমাচরে <span class="note">[সং॰ নি॰ ১.১১২]</span>, সম্মদক্খাতো মযা সতিসম্বোজ্ঝঙ্গো <span class="note">[সং॰ নি॰ ৫.১৯৪]</span> ইচ্চাদি।</p>
<p class="bodytext">সংযোগরস্সো নাম বহুলং লব্ভতি –</p>
<p class="bodytext">অক্কমো, পরক্কমো, অক্খাতো, অঞ্ঞা, অঞ্ঞিন্দ্রিযং, অঞ্ঞাতং ভগৰা, অঞ্ঞাতং সুগত, অত্থরণং, অপ্ফোটেতি, অল্লিযতি, অচ্ছিন্দতি, অস্সাদো, আভস্সরো, পভস্সরো, সব্বঞ্ঞুতঞ্ঞাণং, ঝানস্স লাভিম্হি ৰসিম্হি <span class="note">[পারা॰ ২০৩-২০৪]</span>।</p>
<p class="bodytext">তা, তোপচ্চযেসুপি রস্সো –</p>
<p class="bodytext">কতঞ্ঞুতা, অত্থঞ্ঞুতা, ধম্মঞ্ঞুতা, কঞ্ঞতো, নদিতো, ৰধুতো।</p>
<p class="bodytext">সমাসে –</p>
<p class="bodytext">ইত্থিপুমং, ইত্থিলিঙ্গং, ইত্থিভাৰো, সব্বঞ্ঞুবুদ্ধো ইচ্চাদি।</p>
<p class="centered">ইতি রস্সরাসি।</p>
<p class="centered">দীঘ, রস্সরাসি নিট্ঠিতো।</p>
<p class="subhead">ৰুদ্ধিরাসি</p>
<p class="bodytext">অথ <a name="M0.0021"></a> ৰুদ্ধিসন্ধি দীপিযতে।</p>
<p class="bodytext"><a name="para36"></a><span class="paranum">৩৬</span>. <span class="bld">যুৰণ্ণানমেও লুত্তা</span> <span class="note">[ক॰ ১৪; রূ॰ ১৬; নী॰ ৩৪]</span>।</p>
<p class="bodytext">লুত্তা পুব্বসরম্হা ৰা পরসরম্হা ৰা সেসানং ইৰণ্ণুৰণ্ণানং কমেন এ, ওআদেসা হোন্তি ৰা।</p>
<p class="bodytext">পরইৰণ্ণে –</p>
<p class="bodytext">বন্ধুস্সেৰ সমাগমো, অতেৰ মে অচ্ছরিযং <span class="note">[জা॰ ২.২২.১৯৮৮]</span>, ৰাতেরিতং, জিনেরিতং।</p>
<p class="bodytext">পরউৰণ্ণে –</p>
<p class="bodytext">গঙ্গোদকং, পত্তং ৰোদকং কত্বা <span class="note">[চূল়ৰ॰ ৩৭৬]</span>, সঙ্খ্যং <span class="note">[সু॰ নি॰ ৭৫৪]</span> নোপেতি ৰেদগূ <span class="note">[মহানি॰ ৬]</span>, উদকোমিৰ জাতং।</p>
<p class="bodytext">ক্রিযাপদেসু –</p>
<p class="bodytext">ৰেতি, অপেতি, উপেতি, অপেক্খা, উপেক্খা ইচ্চাদি।</p>
<p class="bodytext">পুব্বইৰণ্ণে –</p>
<p class="bodytext">রথেসভো, জনেসভো, মুনেলযো ইচ্চাদি- তত্থ রথীনং আসভো জেট্ঠকোতি রথেসভো, রথীনন্তি রথৰন্তানং রথরুল়্হানং যোধানন্তি অত্থো। জনীনং আসভো জনেসভো, জনীনন্তি জনৰন্তানং ইস্সরানং। মুনীনং আলযো ৰিহারো মুনেলযো।</p>
<p class="bodytext">পুব্বউৰণ্ণে –</p>
<p class="bodytext">সুন্দরা ইত্থী সোত্থি, সুন্দরো অত্থো যস্সাতি সোত্থি, রস্সত্তং, মঙ্গলং।</p>
<p class="centered">ৰুদ্ধিরাসি নিট্ঠিতো।</p>
<p class="subhead">আদেসসন্ধি</p>
<p class="bodytext">অথাদেসসন্ধি <a name="M0.0022"></a> দীপিযতে।</p>
<p class="bodytext"><a name="para37"></a><span class="paranum">৩৭</span>. <span class="bld">যৰা সরে</span> <span class="note">[ক॰ ১৮, ১৯, ২১, ৪৫; নী॰ ৪৪, ৪৬, ৪৭, ৫১, ৫৮]</span>।</p>
<p class="bodytext">সরে পরে ইৰণ্ণুৰণ্ণানং য, ৰাদেসা হোন্তি ৰা।</p>
<p class="bodytext">ইৰণ্ণে –</p>
<p class="bodytext">পটিসন্থারৰুত্যস্স <span class="note">[ধ॰ প॰ ৩৭৬]</span>, সব্বা ৰিত্যানুভূযতে, ক্যাহং অপরজ্ঝামি <span class="note">[পারা॰ ৩৮৩]</span> – ইধ পঠমং বিন্ধুলোপো, সুতা চ পণ্ডিতাত্যত্থ, সুতা চ পণ্ডিতাত্যম্হা <span class="note">[জা॰ ২.২১.১৪৯]</span>, ঞাতো সেনাপতীত্যাহং <span class="note">[জা॰ ২.২১.৯৪]</span>, ইচ্চেতং কুসলং <span class="note">[পারা॰ ৪১১]</span>, ইচ্চস্স ৰচনীযং <span class="note">[দীঘনিকাযে]</span>, পচ্চুত্তরিত্বা, পচ্চাহরতি <span class="note">[পারা॰ ৩০৫-৩০৭]</span>, পচ্চেতি, পচ্চযো, অচ্চেতি, অচ্চযো <span class="note">[দী॰ নি॰ ১.২৫১]</span>, অচ্চাযং মজ্ঝিমো খণ্ডো <span class="note">[জা॰ ১.৭.৩৩]</span> – অতিরেকো অযং মজ্ঝিমো খণ্ডোত্যত্থো, অপুচ্চণ্ডতা – অপুতিঅণ্ডতাত্যত্থো, জচ্চন্ধো, জচ্চঘানকো, জচ্চেল়কো, অব্ভুগ্গচ্ছতি, অব্ভেতি, অব্ভোকাসো <span class="note">[দী॰ নি॰ ১.১৯১]</span>, অজ্ঝোকাসো অজ্ঝাগমা ইচ্চাদি।</p>
<p class="bodytext">ৰাত্বেৰ? ইতিস্স মুহুত্তম্পি <span class="note">[পাচি॰ ৪৬৫]</span>, অতিসিগণো, অধীরিতং।</p>
<p class="bodytext">এত্থ চ ইচ্চেতন্তিআদীসু ইমিনা সুত্তেন ইতি, পতি, অতিপুতি, জাতি, অভি, অধিসদ্দানং ইৰণ্ণস্স যত্তং, ‘তৰগ্গ, ৰরণান’…ন্তি সুত্তেন যম্হি তৰগ্গস্স চত্তং, ‘ৰগ্গ, ল, সেহি তে’তি সুত্তেন যস্স পুব্বরূপত্তং, অভি, অধিসদ্দেসু পন ‘চতুত্থদুতিযেস্বেস’…ন্তি সুত্তেন ৰগ্গচতুত্থানং ততিযত্তং।</p>
<p class="bodytext">উৰণ্ণে <a name="M0.0023"></a> –</p>
<p class="bodytext">চক্খ্বাবাধমাগচ্ছতি, পাত্বাকাসি <span class="note">[ম॰ নি॰ ২.৩০৮]</span>, ৰত্থ্ৰেত্থ ৰিহিতং নিচ্চং, দ্বাকারো <span class="note">[মহাৰ॰ ৯]</span>, মধ্বাসৰো <span class="note">[পাচি॰ ৩২৮]</span>, অন্বযো, অন্বেতি, স্বাক্খাতো <span class="note">[মহাৰ॰ ২৬, ৬২]</span>, স্বাকারো <span class="note">[মহাৰ॰ ৯]</span>, বহ্বাবাধো ইচ্চাদি।</p>
<p class="bodytext"><a name="para38"></a><span class="paranum">৩৮</span>. <span class="bld">এওনং</span> <span class="note">[ক॰ ১৭, ১৮; রূ॰ ১৯, ২০; নী॰ ৪৩, ৪৪]</span>।</p>
<p class="bodytext">সরে পরে এ, ওনং য, ৰাদেসো হোতি ৰা।</p>
<p class="bodytext">ক্যস্স ব্যপথযো অস্সু <span class="note">[সু॰ নি॰ ৯৬৭]</span>, ক্যস্সু ইধ গোচরা <span class="note">[সু॰ নি॰ ৯৬৭]</span> -কে+অস্স পুগ্গলস্সাতি অত্থো, ব্যপথযোতি ৰচনপথা, যথা নামং তথা ঝস্স-চে+অস্সাতি ছেদো, ত্যাহং এৰং ৰদেয্যং <span class="note">[ম॰ নি॰ ১.৩০]</span>, ত্যস্স পহীনা হোন্তি, পুত্তো ত্যাহং মহারাজ <span class="note">[জা॰ ১.১.৭]</span>, পব্বত্যাহং গন্ধমাদনে <span class="note">[জা॰ ২.২২.৩৯৭]</span>, অধিগতো খো ম্যাযং ধম্মো <span class="note">[মহাৰ॰ ৭]</span>, য্যস্স ৰিপ্পটিসারজা, য্যস্স তে হোন্তি অনত্থকামা, য্যস্সু মঞ্ঞামি সমণে-এত্থ চ অৰিসিট্ঠেপি ৰচনসদ্দে যে+অস্সাতি পদচ্ছেদবুদ্ধিসুখত্থং ‘য্যস্সা’তি পোত্থকারোপনং যুজ্জতিযেৰ, যথা তং? ‘যদাস্স সীলং পঞ্ঞঞ্চ’ <span class="note">[জা॰ ২.২২.১৪৭৪]</span> ইচ্চাদীসু ৰিয, ক্বত্থোসি জীৰিতেন মে, যাৰতক্বস্স কাযো, তাৰতক্বস্স ব্যামো <span class="note">[দী॰ নি॰ ২.৩৫]</span>, অথ খ্বস্স, অত্থি খ্বেতং ব্রাহ্মণ, যত্বাধিকরণং <span class="note">[দী॰ নি॰ ১.২১৩]</span>, য্বাহং, স্বাহং ইচ্চাদি।</p>
<p class="bodytext">ৰাত্বেৰ? সো অহং ৰিচরিস্সামি <span class="note">[সু॰ নি॰ ১৯৪]</span>, সো অহং ভন্তে।</p>
<p class="bodytext"><a name="para39"></a><span class="paranum">৩৯</span>. <span class="bld">যুৰণ্ণানমিযঙুৰঙ</span> <span class="note">[মোগ॰ ৫-১৩৬ (যুৰণ্ণান মিয ঙু ৰ ঙ সরে)]</span>।</p>
<p class="bodytext">সরে পরে ইৰণ্ণুৰণ্ণন্তানং পদানং ইযঙ, উৰঙাদেসা হোন্তি ৰা। ঙানুবন্ধো অন্তাদেসত্থো। এৰং সব্বত্থ।</p>
<p class="bodytext">ইধ <a name="M0.0024"></a> একেকস্স পদস্স রূপদ্বযং ৰুচ্চতে।</p>
<p class="bodytext">ইৰণ্ণে –</p>
<p class="bodytext">তিযন্তং ত্যন্তং – তত্থ তিযন্তন্তি ইমিনা সুত্তেন সিদ্ধং, ত্যন্তন্তি ‘যৰা সরে’তি সুত্তেন। এৰং সেসেসু। অগ্গিযাগারে অগ্যাগারে, চতুত্থিযত্থে <span class="note">[মহাৰ॰ ৩৭]</span> চতুত্থ্যত্থে, পঞ্চমিযত্থে পঞ্চম্যত্থে, পথৰিযাকাসো পথব্যাকাসো, ৰিযঞ্জনং ব্যঞ্জনং, ৰিযাকতো ব্যাকতো, ৰিযাকংসু ব্যাকংসু, ৰিযত্তো ব্যত্তো, ৰিযূল়্হো ব্যূল়্হো, ধম্মং অধিযেতি অজ্ঝেতি, পতিযেতি পচ্চেতি পত্তিযাযতি ৰা, পরিযঙ্কো পল্লঙ্কো, ৰিপরিযাসো ৰিপল্লাসো, ইধ একরূপং হোতি – পরিযত্তি, পরিযত্তো, পরিযাযো, পল্লঙ্কোইচ্চাদীসু পরিসদ্দে রস্স লত্তং কত্বা ইস্স ‘যৰা সরে’তি যত্তে কতে যস্স পুব্বরূপত্তং।</p>
<p class="bodytext">উৰণ্ণে –</p>
<p class="bodytext">ভিক্খুৰাসনে, সযম্ভুৰাসনে, ইধপি রূপদ্বযং লব্ভতি – দুৰঙ্গিকং=দ্বঙ্গিকং, ভুৰাদিগণো=ভ্ৰাদিগণো ইচ্চাদি।</p>
<p class="bodytext"><a name="para40"></a><span class="paranum">৪০</span>. <span class="bld">ৰিতিস্সেৰে ৰা</span> <span class="note">[রূ॰ ৩৩ (পিট্ঠে)]</span>।</p>
<p class="bodytext">এৰসদ্দে পরে ইতিসদ্দস্স ই-কারস্স ৰো হোতি ৰা।</p>
<p class="bodytext">ইত্বেৰ চোরো অঙ্গুলিমালো, সমুদ্দোত্বেৰ সঙ্খ্যং <span class="note">[উদা॰ ৪৫]</span> গচ্ছতি, মহাউদকক্খন্ধোত্বেৰ সঙ্খ্যং গচ্ছতি, মহাসম্মতোত্বেৰ পঠমং অক্খরং নিব্বত্তং <span class="note">[দী॰ নি॰ ৩.১৩১]</span>, ইসিগিলিত্বেৰ সমঞ্ঞা অহোসি <span class="note">[ম॰ নি॰ ৩.১৩৩]</span>।</p>
<p class="bodytext">ৰাতি কিং? ইচ্চেৰত্থো, সমুদ্দোতেৰ সঙ্খ্যং গচ্ছতি।</p>
<p class="bodytext">সুত্তৰিভত্তেন <a name="M0.0025"></a> এৰসদ্দে পরে অঞ্ঞতি-কারস্স ৰত্তং। ৰিলপত্বেৰ সো দিজো <span class="note">[জা॰ ১.৬.১০৩]</span>, অনুসেত্বেৰস্স কামরাগো, অনুসেত্বেৰস্স রূপরাগো – অনুসেতি+এৰ+অস্সাতি ছেদো, হোত্বেৰ কারিযসন্নিট্ঠানং, হোতেৰ ৰা।</p>
<p class="bodytext"><a name="para41"></a><span class="paranum">৪১</span>. <span class="bld">এওনম ৰণ্ণে</span> <span class="note">[ক॰ ২৭; রূ ৩৯; নী॰ ৬৬, ১৬৩-৪]</span>।</p>
<p class="bodytext">সরব্যঞ্জনভূতে ৰণ্ণে পরে এ, ওনং অত্তং হোতি ৰা। তত্থ এস্স অত্তং যেভুয্যেন ম, দাগমেস্বেৰ হোতি।</p>
<p class="bodytext">অকরম্হস তে কিচ্চং <span class="note">[জা॰ ১.৪.২৯]</span> – অকরম্হসেত্যত্থো, দিস্বা যাচকমাগতে <span class="note">[জা॰ ১.৭.৫৮; ২.২২.২২৬১]</span>, দিস্বা পণ্ডিতমাগতে <span class="note">[জা॰ ২.২২.৭৮৩]</span>, যমাহু নত্থি ৰীরিযন্তি <span class="note">[জা॰ ২.১৮.১৬২]</span> – যে+আহুত্যত্থো। কদস্সু – কে+অস্সু, যদেৰ তে জাতিনিস্সিতা, তদেৰ তে জরানিস্সিতাযে+এৰ, তে+এৰাতি ছেদো, স্বে ভৰো স্বাতনং <span class="note">[পারা॰ ২২]</span> – ব্যঞ্জনে দীঘো।</p>
<p class="bodytext">ওম্হি –</p>
<p class="bodytext">স সীলৰা <span class="note">[ধ॰ প॰ ৮৪]</span>, স পঞ্ঞৰা, স ৰে কাসাৰমরহতি <span class="note">[ধ॰ প॰ ১০]</span>, এস অত্থো, এস ধম্মো <span class="note">[ধ॰ প॰ ৫]</span>, দিন্নমাসি জনিন্দেন <span class="note">[জা॰ ২.২২.২১৬১ (দিন্নম্হাতি জনিন্দেন)]</span> – দিন্নো+আসীতি ছেদো, মগ্গমত্থি <span class="note">[ৰিভ॰ অট্ঠ॰ ১৮৯]</span> – মগ্গো+অত্থি, অগ্গমক্খাযতি <span class="note">[অ॰ নি॰ ১.৪৭]</span>, পচ্চযাকারমেৰ চ <span class="note">[ৰিভ॰ অট্ঠ॰ ২২৫]</span>, সঙ্ঘো পব্বতমিৰ, সদ্দো চিচ্চিটমিৰ, হিয্যো ভৰো হিয্যত্তনং, পাতো অসনং পাতরাসো, পাতমনুসিট্ঠো, ককুসন্ধ কোণাগমনো, থের ৰাদানমুত্তমো – ককুসন্ধোতি চ থেরোতি চ ছেদো, থেরৰাদোতি অত্থো।</p>
<p class="bodytext">সুত্তৰিভত্তেন <a name="M0.0026"></a> অনিমিত্তেপি হোতি। তুৰঞ্চ ধনুসেখ চ <span class="note">[জা॰ ১.১৬.২৩৯]</span>, পচ্চযমহাপদেসো হেস, এককোট্ঠাসো এস, অভিলাপমত্তভেদো এস ইচ্চাদি।</p>
<p class="bodytext"><a name="para42"></a><span class="paranum">৪২</span>. <span class="bld">গোস্সাৰঙ</span> <span class="note">[ক॰ ২২, ৭৮; রূ॰ ২৮; নী॰ ৫২, ২২৯]</span>।</p>
<p class="bodytext">সরে পরে গোস্স অন্তস্স অৰঙ হোতি।</p>
<p class="bodytext">গো চ অস্সো চ গৰাস্সং।</p>
<p class="bodytext">সুত্তৰিভত্তেন ব্যঞ্জনেপি। সগৰচণ্ডো <span class="note">[অ॰ নি॰ ৪.১০৮]</span>, পরগৰচণ্ডো।</p>
<p class="bodytext">অপ্পৰিধানমুচ্চতে।</p>
<p class="bodytext">মহাৰুত্তিনা অৰণ্ণস্স উত্তং, ওত্তঞ্চ –</p>
<p class="bodytext">পুথুজ্জনো, পুথুভূতো-পুথূতি ৰা একো পাটিপদিকো, পুথুনা পুথুনীতিপি দিস্সতি, অপেক্খিযানো অপেক্খিযানঅপেক্খিত্বাত্যত্থো। এৰং অনুমোদিযানো, মরীচিকূপমং অভিসম্বুদ্ধানো, মা মং পিসাচা খাদন্তু, জীৰ ত্বং সরদোসতং <span class="note">[জা॰ ১.২.৯]</span>, রত্তিদিৰোৰ সো দিব্বো, মানুসং সরদোসতং-ৰস্সসতন্ত্যত্থো, অনুযন্তি দিসোদিসং <span class="note">[দী॰ নি॰ ৩.২৮১]</span>, সম্পতন্তি দিসোদিসং-তং তং দিসন্ত্যত্থো, পরোসতং, পরোসহস্সং, অঞ্ঞোঞ্ঞং অঞ্ঞমঞ্ঞং, পোনোপুঞ্ঞং পুনপ্পুনং, পোনোব্ভৰিকা তণ্হা-পুনোতি ৰা একো নিপাতো, পুনো তস্স মহে সিনো, পুনো পত্তং গহেত্বান, ন চ দানি পুনো অত্থি, মম তুয্হঞ্চ সঙ্গমো, ন পুনো অমতাকারং, পস্সিস্সামি মুখং তৰ <span class="note">[অপ॰ থেরী ২.২.২৩৫]</span>।</p>
<p class="bodytext">ইৰণ্ণস্স অত্তং, উত্তং, এত্তঞ্চ –</p>
<p class="bodytext">তদমিনাপেতং পরিযাযেন ৰেদিতব্বং-তং এতং অত্থজাতং ইমিনা পরিযাযেন ৰেদিতব্বন্তি অত্থো, সকিং আগচ্ছতি সীলেনাতি <a name="M0.0027"></a> সকদাগামী, ইত্থিযা ভাৰো ইত্থত্তং, এৰুমং – এৰং+ইমন্তি ছেদো, ত্বং নো সত্থা মহামুনে, অত্থধম্মৰিদূ ইসে।</p>
<p class="bodytext">উৰণ্ণস্স ইত্তং, ওত্তঞ্চ –</p>
<p class="bodytext">মাতিতো <span class="note">[দী॰ নি॰ ১.৩০৩]</span>, পিতিতো, মাতিপক্খো, পিতিপক্খো, মাতিঘো <span class="note">[জা॰ ২.১৯.১১৮]</span>, পিতিঘো, মত্তিকং ধনং <span class="note">[পারা॰ ৩৪]</span>, পেত্তিকং ধনং, অপি নো লচ্ছসি, কচ্চি নো তুম্হে যাপেথ, কথং নো তুম্হে যাপেথ, সোতুকামত্থ নো তুম্হে ভিক্খৰে, ন নো সমং অত্থি <span class="note">[খু॰ পা॰ ৬.৩]</span>, ন হি নো সঙ্করন্তেন <span class="note">[ম॰ নি॰ ৩.২৭২]</span>, নত্থি নো কোচি পরিযাযো <span class="note">[জা॰ ১.৫.১১০ (ন হি নো কোচি পরিযাযো)]</span> – ইমেসু তীসু নুসদ্দো একংসত্থে, সোসিতো সোতত্তো চেৰ <span class="note">[জা॰ ১.১.৯৪ সোতত্তো সোসিন্দো চেৰ; ম॰ নি॰ ১.১৫৭]</span> – সুট্ঠু সীতলো সুট্ঠু সন্তত্তোত্যত্থো, জম্বুনদিযা জাতং জম্বোনদং।</p>
<p class="bodytext">এস্স ইত্তং –</p>
<p class="bodytext">ওকন্দামসি ভূতানি, পব্বতানি ৰনানি চ <span class="note">[জা॰ ২.২২.২১৭৩]</span> – অৰকন্দামসেত্যত্থো, যং করোমসি ব্রহ্মুনো, তদজ্জ তুয্হং দস্সাম <span class="note">[দী॰ নি॰ ২.৩৭০]</span>, ইধ হেমন্তগিম্হিসু <span class="note">[ধ॰ প॰ ২৮৬]</span>, বুদ্ধপচ্চেকবুদ্ধিসু, চেতেহি চেতপুত্তিহি <span class="note">[চরিযা॰ ১.১০৬]</span> – চেতপুত্তেহি সদ্ধিন্ত্যত্থো।</p>
<p class="bodytext">ওস্স উত্তং –</p>
<p class="bodytext">মনুঞ্ঞং, ন তেনত্থং অবন্ধিসু <span class="note">[জা॰ ১.৬.৭]</span> – সো তেন ৰচনেন অত্থং ন অবন্ধি ন লভীত্যত্থো। অব্হাযন্তু সু যুদ্ধেন <span class="note">[জা॰ ২.২২.৮৭১]</span> – সো <a name="M0.0028"></a> পহারৰচনেন মং অব্হযন্তোত্যত্থো। অপি নু হনুকা সন্তা <span class="note">[জা॰ ১.১.১৪৬]</span> – নো হনুকা একন্তং খিন্না দুক্খপত্তাত্যত্থো।</p>
<p class="bodytext">ৰিকারসন্ধিপি আদেসসন্ধিরূপত্তা ইধ সঙ্গয্হতি।</p>
<p class="centered">ইতি সরাদেসরাসি।</p>
<p class="bodytext">কৰগ্গতো পট্ঠায ৰগ্গাৰগ্গব্যঞ্জনানং আদেসো দীপিযতে।</p>
<p class="bodytext"><a name="para43"></a><span class="paranum">৪৩</span>. <span class="bld">ৰগ্গলসেহি তে</span>।</p>
<p class="bodytext">পঞ্চৰগ্গেহি চ ল, সেহি চ পরস্স য-কারস্স ক্বচি তে এৰ ৰগ্গ ল, সা হোন্তি ৰা যথাক্কমং, য-কারো পুব্বরূপত্তং আপজ্জতীতি ৰুত্তং হোতি।</p>
<p class="bodytext">নিপচ্চতীতি নিপকো, নিপকস্স ভাৰো নেপক্কং, ৰিপাকো এৰ ৰেপক্কং, ৰত্তব্বন্তি ৰাক্কং, ৰাক্যং ৰা। পমুখে সাধু পামোক্খং – যস্স পুব্বরূপত্তে কতে আদিদুতিযস্স পঠমত্তং, সুভগস্স ভাৰো সোভগ্গং, দোভগ্গং, ভুঞ্জিতব্বন্তি ভোগ্গং, যুঞ্জিতব্বন্তি যোগ্গং, কুক্কুচভাৰো কুক্কুচ্চং, ৰত্তব্বন্তি ৰাচ্চং, ৰুচ্চতে, পচ্চতে, ৰণিজানং কম্মং ৰাণিজ্জং, ভুঞ্জিতব্বন্তি ভোজ্জং, যুঞ্জিতব্বন্তি যোজ্জং।</p>
<p class="bodytext"><a name="para44"></a><span class="paranum">৪৪</span>. <span class="bld">তৰগ্গৰরণানং যে চৰগ্গবযঞা</span> <span class="note">[ক॰ ২৬৯, ৪১; নী॰ ১০৪, ১০৬, ১১৯, ১২১-৫]</span>।</p>
<p class="bodytext">আদেসভূতে ৰা ৰিভত্তিভূতে ৰা পচ্চযভূতে ৰা য-কারে পরে তৰগ্গানংৰ, র, ণানঞ্চ চৰগ্গ, ব, য, ঞাদেসা হোন্তি ৰা যথাক্কমং।</p>
<p class="bodytext">পোক্খরঞ্ঞো, পোক্খরঞ্ঞা, পোক্খরঞ্ঞং, সমণস্স ভাৰো সামঞ্ঞং, এৰং ব্রহ্মঞ্ঞং, ইচ্চেতং কুসলং <span class="note">[পারা॰ ৪১১]</span> ইচ্চাদীনি ‘যৰা সরে’তি সুত্তে উদাহটানি।</p>
<p class="bodytext">পণ্ডিতস্স <a name="M0.0029"></a> ভাৰো পণ্ডিচ্চং, সন্তস্স ভাৰো সচ্চং, তথস্স ভাৰোতচ্ছং, যজ্জেৰং-যদি+এৰং, নজ্জো, নজ্জা, নজ্জং, সুহদস্স ভাৰো সোহজ্জং, ৰত্তব্বন্তি ৰজ্জং, ঝানং উপসম্পজ্জ ৰিহরতি <span class="note">[ধ॰ স॰ ১৬০]</span>, উপসম্পজ্জতি, অজ্ঝোকাসো, বোজ্ঝঙ্গো, বোজ্ঝা, বোধিযা ৰা, বুজ্ঝিতব্বন্তি বোজ্ঝং, বুজ্ঝতি, পোনোপুঞ্ঞং, থনতো সম্ভূতং থঞ্ঞং।</p>
<p class="bodytext">পৰগ্গে যস্স পুব্বরূপং –</p>
<p class="bodytext">ৰপ্পতে, লুপ্পতে, অব্ভুগ্গতো, অব্ভোকাসো, উসভস্স ভাৰো ওসব্ভং, লভিযতেতি লব্ভং, লব্ভতে, গামে হিতং গম্মং, ওপম্মং, সোখুম্মং, আগম্ম, উপগম্ম, গমিযতেতি গম্মো, এৰং দম্মো, রম্মো, গম্মতে, রম্মতে।</p>
<p class="bodytext">‘তৰগ্গ ৰরণান…’ন্তি ইমিনা সুত্তেন যম্হি রস্স যত্তং –</p>
<p class="bodytext">কয্যতে করিযতে, অয্যো অরিযো।</p>
<p class="bodytext">‘ৰগ্গলসেহি তে’তি লতো যস্স পুব্বরূপং –</p>
<p class="bodytext">পল্লঙ্কো, ৰিপল্লাসো, কোসল্লং, পত্তকল্লং।</p>
<p class="bodytext">‘তৰগ্গৰরণান…’ন্তি যম্হি ৰস্স বত্তং –</p>
<p class="bodytext">পুথব্যা, পুথব্যং, ভাতু অপচ্চং ভাতব্যো, কোরব্যো, দিৰে ভৰং দিব্বং দিব্যং।</p>
<p class="bodytext">‘ৰগ্গলসেহি তে’তি সতো যস্স পুব্বরূপং –</p>
<p class="bodytext">রহসি ভৰং রহস্সং, সোমনস্সং, দোমনস্সং, সোৰচস্সং, দোৰচস্সং-মনোগণত্তা মজ্ঝে সাগমো, ভাসিতব্বন্তি ভস্সং, আদিস্স=আদিসিত্বা, উদ্দিস্স=উদ্দিসিত্বা, উপৰস্স=উপৰসিত্বা, সম্ফুস্স=সম্ফুসিত্বা, তুস্সতি, দুস্সতি, নস্সতিইচ্চাদি।</p>
<p class="bodytext"><a name="para45"></a><span class="paranum">৪৫</span>. <span class="bld">তথনরানং</span> <a name="M0.0030"></a> <span class="bld">টঠণলা</span> <span class="note">[রূ॰ ৩ (পিট্ঠে)]</span>।</p>
<p class="bodytext">তাদীনং টাদিআদেসা হোন্তি ৰা।</p>
<p class="bodytext">তস্স টত্তং –</p>
<p class="bodytext">পটিহঞ্ঞতি, পটগ্গি দাতব্বো, পটিচ্ছন্নো, পটিপ্পন্নো, ব্যাৰটো, উদাহটো, দুক্কটং ইচ্চাদি।</p>
<p class="bodytext">থস্স ঠত্তং –</p>
<p class="bodytext">পীল়নট্ঠো <span class="note">[পটি॰ ম॰ ১.১৭]</span>, সঙ্খতট্ঠো <span class="note">[পটি॰ ম॰ ১.১৭]</span>, অট্ঠিংকত্বা সুণেয্য <span class="note">[জা॰ ২.১৭.৯২]</span>, অট্ঠকথা ইচ্চাদি।</p>
<p class="bodytext">নস্স ণত্তং –</p>
<p class="bodytext">গামং নেতীতি গামণি, সেনং নেতীতি সেনাণি, পণিধি, পণিধানং, পণিহিতং, পণামো, পরিণামো, ওণামো, উণ্ণামো, করণীযং, করণং, ঞাণং, তাণং, পমাণং, সরণং, গহণং ইচ্চাদি।</p>
<p class="bodytext">রস্স লত্তং –</p>
<p class="bodytext">পলিঘো, পলিবোধো, পলিপন্নো, পল্লঙ্কো, তলুণো তরুণো, কলুনং পরিদেৰযি <span class="note">[জা॰ ২.২২.২১৫১]</span>, মহাসালো, অট্ঠসালিনী, নযসালিনী ইচ্চাদীনি।</p>
<p class="bodytext">ইদানি মহাৰুত্তিৰিধানমুচ্চতে।</p>
<p class="bodytext">কস্স খত্তং –</p>
<p class="bodytext">নিক্খমতি, নিক্খন্তো, নেক্খমো, রাজকিচ্চং করোতীতি খত্তা, কত্তা ৰা।</p>
<p class="bodytext">দত্তঞ্চ –</p>
<p class="bodytext">সদত্থপসুতো সিযা <span class="note">[ধ॰ প॰ ১৬৬]</span>।</p>
<p class="bodytext">যত্তঞ্চ <a name="M0.0031"></a> –</p>
<p class="bodytext">সযং রট্ঠং হিত্বান, পুপ্ফদানং দদাতীতি পুপ্ফদানিযো পুপ্ফদানিকো, সিপ্পলিৰনে ৰসতীতি সিপ্পলিৰনিযো সিপ্পলিৰনিকো, কুমারিযা কুমারিকা।</p>
<p class="bodytext">খস্স গত্তং –</p>
<p class="bodytext">এল়মূগো এল়মূখো।</p>
<p class="bodytext">গস্স কত্তং –</p>
<p class="bodytext">লুজ্জতীতি লোকো, আরোগ্যং অভিসজ্জেতীতি ভিসক্কো, কুলূপকো কুলূপগো, খীরূপকো খীরূপগো, গীৰূপকং গীৰূপগং।</p>
<p class="bodytext">ঘস্স হত্তং –</p>
<p class="bodytext">সীঘজৰতায সীহো।</p>
<p class="bodytext">চস্স ছত্তং –</p>
<p class="bodytext">ৰিনিচ্ছযো, অচ্ছরিযং, মচ্ছরিযং, রংসিযো নিচ্ছরন্তি-নিগচ্ছন্তীতি অত্থো।</p>
<p class="bodytext">ছস্স সত্তং –</p>
<p class="bodytext">অত্থি সাহস্স জীৰিতং <span class="note">[জা॰ ২.২২.৩১৪]</span> -ছাহং+অস্সাতি ছেদো, সল়াযতনং।</p>
<p class="bodytext">জস্স দত্তং –</p>
<p class="bodytext">পরসেনং জিনাতীতিপস্সেনদী-মহাৰুত্তিনা সরলোপো, রস্স পররূপং।</p>
<p class="bodytext">যত্তঞ্চ –</p>
<p class="bodytext">নিস্সায জাযতীতি নিযো, নিযকো ৰা, নিযং পুত্তং।</p>
<p class="bodytext">ঞস্সণত্তং – <a name="M0.0032"></a></p>
<p class="bodytext">পণ্ণত্তি পঞ্ঞত্তি, পণ্ণাসং পঞ্ঞাসং। পণ্ণৰীসতি পঞ্চৰীসতি।</p>
<p class="bodytext">নত্তঞ্চ –</p>
<p class="bodytext">নামমত্তং ন নাযতি, অনিমিত্তা ন নাযরে <span class="note">[ৰিসুদ্ধি॰ অট্ঠ॰ ১.২২৮]</span> – ন পঞ্ঞাযন্তীতি অত্থো।</p>
<p class="bodytext">তস্স কত্তং –</p>
<p class="bodytext">নিযকো নিযতো।</p>
<p class="bodytext">থত্তঞ্চ –</p>
<p class="bodytext">নিত্থিণ্ণো, নিত্থরণং, নেত্থারং।</p>
<p class="bodytext">নত্তঞ্চ –</p>
<p class="bodytext">জিনো, পিনো, লিনো, পটিসল্লিনো, পল়িনো, মলিনো, সুপিনো, পহীনো, ধুনো, পুনো, লুনো, আহুনং, পাহুনং।</p>
<p class="bodytext">দস্স ডত্তং –</p>
<p class="bodytext">ছৰডাহো, দিসাডাহো, কাযডাহো।</p>
<p class="bodytext">ল়ত্তঞ্চ –</p>
<p class="bodytext">পরিল়াহো, আগন্ত্বা ছৰং দহন্তি এত্থাতি আল়হনং, সুসানং।</p>
<p class="bodytext">তত্তঞ্চ –</p>
<p class="bodytext">সুগতো, তথাগতো, কুসিতো, উদতি পসৰতীতি উতু।</p>
<p class="bodytext">ধস্স দত্তং –</p>
<p class="bodytext">একমিদাহং ভিক্খৰে সমযং <span class="note">[ম॰ নি॰ ১.৫০১]</span> -ইধাতি ৰা নিপাতো।</p>
<p class="bodytext">হত্তঞ্চ <a name="M0.0033"></a> –</p>
<p class="bodytext">সাহু দস্সনমরিযানং <span class="note">[ধ॰ প॰ ২০৬]</span>, সংহিতং, ৰিহিতং, পিহিতং, অভিহিতং, সন্নিহিতং, পণিহিতং, সদ্দহতি, ৰিদহতি, পিদহতি।</p>
<p class="bodytext">নস্স উত্তং –</p>
<p class="bodytext">উপঞ্ঞাসো=উপন্যাসো, ঞাযো=ন্যাযো-নিচ্চং এতি ফলং এতেনাতি ঞাযো, ঞেয্যং=নেয্যং।</p>
<p class="bodytext">যত্তঞ্চ –</p>
<p class="bodytext">থেনস্স কম্মং থেয্যং, থেরাধিনন্তি থেরাধেয্যং, পাতিমোক্খং, পরাধেয্যকং দুক্খং।</p>
<p class="bodytext">পস্স ফত্তং –</p>
<p class="bodytext">নিপ্ফজ্জতি, নিপ্ফত্তি, নিপ্ফন্নং।</p>
<p class="bodytext">বত্তঞ্চ –</p>
<p class="bodytext">সম্বহুলং=সম্পহুলং, বহুসন্তো ন ভরতি <span class="note">[সু॰ নি॰ ৯৮]</span> =পহু সন্তো ন ভরতি।</p>
<p class="bodytext">ভস্স ফত্তং –</p>
<p class="bodytext">অনন্তং সব্বতোপফং <span class="note">[দী॰ নি॰ ১.৪৯৯]</span>।</p>
<p class="bodytext">মস্স পত্তং –</p>
<p class="bodytext">চিরপ্পৰাসিং <span class="note">[ধ॰ প॰ ২১৯]</span>, হত্থিপ্পভিন্নং <span class="note">[ধ॰ প॰ ৩২৬]</span>।</p>
<p class="bodytext">যস্স ৰত্তং –</p>
<p class="bodytext">দীঘাৰু কুমারো <span class="note">[মহাৰ॰ ৪৫৯]</span> =দীঘাযু কুমারো, আযুং ধারেতীতি আৰুধং=আযুধং, আযু অস্স অত্থীতি অত্থে ‘আৰুসো’তি নিপাতো, কসাৰো=কসাযো, কাসাৰং=কাসাযং, সালিং লুনাতীতি সালিলাযকো, তিণলাযকো।</p>
<p class="bodytext">লস্স রত্তং <a name="M0.0034"></a> –</p>
<p class="bodytext">নীলং জলং এত্থাতি নেরঞ্জরা, জলং গণ্হিতুং অলন্তি অরঞ্জরো, সস্সতং পরেতি, উচ্ছেদং পরেতি-পলেতীতি অত্থো।</p>
<p class="bodytext">ৰস্স পত্তং –</p>
<p class="bodytext">পিপাসতি পিৰাসতি।</p>
<p class="bodytext">বত্তঞ্চ –</p>
<p class="bodytext">ব্যাকতো, ব্যত্তো, ব্যঞ্জনং, সীলব্বতং, নিব্বানং, নিব্বুতং, দিব্বং, দিব্বতি, সিব্বতি, কুব্বতি, কুব্বন্তো, ক্রুব্বতি, ক্রুব্বন্তো, অসেৰিতব্বত্তা ৰারেতব্বোতি বালো, পব্বজিতো, পব্বজ্জা ইচ্চাদি।</p>
<p class="bodytext">সস্স ছত্তং –</p>
<p class="bodytext">উচ্ছিট্ঠং-অৰসিট্ঠন্ত্যত্থো, ‘‘দিব্বা সদ্দা নিচ্ছরন্তি, রংসিযো <span class="note">[ৰি॰ ৰ॰ ৭৩০]</span> নিচ্ছরন্তী’’তি এত্থাপি সস্স ছত্তং ইচ্ছন্তি।</p>
<p class="bodytext">তত্তঞ্চ –</p>
<p class="bodytext">উত্তিট্ঠপত্তং উপনামেন্তি <span class="note">[মহাৰ॰ ৬৪]</span>, ‘‘উত্তিট্ঠে নপ্পমজ্জেয্যা’’ তি এত্থ পন উদ্দিস্স তিট্ঠনং উত্তিট্ঠন্তি অত্থো। ‘‘উদ্দিস্স অরিযা তিট্ঠন্তি, এসা অরিযান যাচনা <span class="note">[জা॰ ১.৭.৫৯]</span>’’তি ৰুত্তং।</p>
<p class="bodytext">হস্স ঘত্তং –</p>
<p class="bodytext">নিচ্চং দহতি এত্থাতি নিদাঘো, লঘু লহু।</p>
<p class="bodytext">ল়স্স ডত্তং –</p>
<p class="bodytext">গরুডো গরুল়ো।</p>
<p class="centered">ইতি ব্যঞ্জনাদেসরাসি।</p>
<p class="bodytext">মিস্সকাদেসো <a name="M0.0035"></a> ৰুচ্চতে।</p>
<p class="bodytext">অৰস্স উত্তং –</p>
<p class="bodytext">উদ্ধম্মো, উব্বিনযো, উপ্পথো, উম্মগ্গো, উঞ্ঞা অৰঞ্ঞা, উঞ্ঞাতং অৰঞ্ঞাতং, উজ্ঝানসঞ্ঞী।</p>
<p class="bodytext">ওত্তঞ্চ –</p>
<p class="bodytext">ওনদ্ধো, ওকাসো, ওৰাদো, ওলোকনং ইচ্চাদি।</p>
<p class="bodytext">ৰস্স ওত্তং –</p>
<p class="bodytext">উপোসথো – উপৰসথোতি ঠিতি, নোনীতং নৰনীতং, নিৰত্থকোচো নিৰত্থকৰচো, কো তে বলং মহারাজ, কো নু তে রথমণ্ডলং <span class="note">[জা॰ ২.২২.১৮৮০]</span> – ক্বতি অত্থো। কো তে দিট্ঠো ৰা সুতো ৰা, ৰানরো ধম্মিকো ইতি, কো নুমে গোতমসাৰকা গতা-ক্ব নু+ইমেতি ছেদো, সোণ্ণং সুৰণ্ণং ইচ্চাদি।</p>
<p class="bodytext">কুস্স ক্রুত্তং –</p>
<p class="bodytext">ক্রুব্বতি কুব্বতি।</p>
<p class="bodytext">ত্তস্স ত্রত্তং –</p>
<p class="bodytext">অত্রজো পুত্তো, খেত্রজো পুত্তো অত্তজো, খেত্তজো, গোত্রভূ, ৰত্রভূ, চিত্রং, ৰিচিত্রং, চিত্তং, ৰিচিত্তং, উত্রস্তমিদং চিত্তং <span class="note">[সং॰ নি॰ ১.৯৮]</span>, উত্রাসী পলাযী <span class="note">[সং॰ নি॰ ১.২৪৯]</span>, যাত্রা চ মে ভৰিস্সতি <span class="note">[ম॰ নি॰ ১.২৩]</span> ইচ্চাদি।</p>
<p class="bodytext">দস্স দ্রত্তং –</p>
<p class="bodytext">ইন্দ্রিযং, সুখো উদযো যস্সাতি সুখুদ্রযং, দুক্খুদ্রযং কম্মং <span class="note">[ম॰ নি॰ ২.১০৯]</span>, পথৰী উন্দ্রিয্যতি <span class="note">[সং॰ নি॰ ১.১৫৮]</span> – ভিজ্জতীত্যত্থো, মিত্তদ্রুব্ভো মিত্তদ্দুব্ভো।</p>
<p class="bodytext">দ্দস্স দ্রত্তং <a name="M0.0036"></a> –</p>
<p class="bodytext">ভদ্রং ভদ্দং, অস্সো ভদ্রো <span class="note">[ধ॰ প॰ ১৪৩]</span>, সদা ভদ্রানি পস্সতি <span class="note">[দী॰ নি॰ ২.১৫৩]</span>, সব্বে ভদ্রানি পস্সন্তু <span class="note">[জা॰ ১.২.১০৫]</span>, ভদ্রানি ভদ্রানি যানানি যোজেত্বা, লুদ্রং <span class="note">[দী॰ নি॰ ২.৪৩]</span> লুদ্দং।</p>
<p class="bodytext">বস্স ব্রত্তং –</p>
<p class="bodytext">ব্রহাৰনং, ব্রহন্তং ৰা ৰনপ্পতিং <span class="note">[জা॰ ১.১.১৪]</span>, ব্রহ্মা, ব্রাহ্মণো – বাহিতপাপত্তা অরহা ব্রাহ্মণোতি ৰুচ্চতি, ব্রহ্মুনো অপচ্চন্তি জাতিব্রাহ্মণো ৰুচ্চতি।</p>
<p class="bodytext">ৰ, ৰীনং ব্যত্তং –</p>
<p class="bodytext">ব্যযো=ৰযো-ৰিনাসোত্যত্থো, কিচ্চাকিচ্চেসু ব্যাৰটো=ৰাৰটো, পঙ্কে ব্যসন্নো=ৰিসন্নো, ব্যম্হিতো=ৰিম্হিতো, ব্যম্হং=ৰিমানং-মানস্স ম্হত্তং।</p>
<p class="bodytext">ক্খস্স চ্ছত্তং –</p>
<p class="bodytext">অচ্ছি=অক্খি, সচ্ছি=সক্খি-সহ অক্খিনা ৰত্ততীতি অত্থে নিপাতো, পচ্চক্খন্তি অত্থো। নিব্বানং সচ্ছিকরোতি <span class="note">[মি॰ প॰ ৫.৩.১২]</span>, মচ্ছিকা=মক্খিকা, লচ্ছী=লক্খী-সিরীতি অত্থো।</p>
<p class="bodytext">মহাৰুত্তিনা অক্খরসংখিত্তং হোতি –</p>
<p class="bodytext">আচেরো আচরিযো, ন মাতাপিতরসংৰড্ঢো, অনাচেরকুলে ৰসং <span class="note">[জা॰ ১.১.৯]</span>, আচেরম্হি সুসিক্খিতা <span class="note">[জা॰ ১.৭.৮২]</span>, ব্রহ্মচেরো ব্রহ্মচরিযো, তিণ্হং তিখিণং, তণ্হা তসিণা, সুণ্হা সুণিসা, অভিণ্হং অভিক্খণং, পণ্হো পুব্বণ্হো, পণ্হে ৰজ্ঝো মহোসধো <span class="note">[জা॰ ১.১৫.৩২৪]</span>, সুরামেরযো-সুরামেরেয্যো, সুরামেরেয্যপানানি, যো নরো অনুযুঞ্জতি <span class="note">[ধ॰ প॰ ২৪৭]</span>। কম্মধারযো= কম্মধারেয্যো <a name="M0.0037"></a>, পাটিহীরং পাটিহেরং পাটিহারিযং, অচ্ছেরং অচ্ছরিযং, মচ্ছেরং মচ্ছরং মচ্ছরিযং ইচ্চাদি।</p>
<p class="bodytext">অক্খরৰড্ঢিপি হোতি –</p>
<p class="bodytext">একচ্চিযো একচ্চেয্যো একচ্চো, মাতিযো মচ্চো, কিচ্চযং কিচ্চং, পণ্ডিতিযং পণ্ডিচ্চং, সুৰামি সামি, সুৰামিনি সামিনি, সুৰকেহি পুত্তেহি সকেহি পুত্তেহি, সত্তৰো সত্তো, ত্বঞ্চ উত্তমসত্তৰো <span class="note">[জা॰ ২.২১.৭৬]</span>, এৰং উত্তমসত্তৰো <span class="note">[জা॰ ২.২১.৭৯]</span> ইচ্চাদি।</p>
<p class="centered">ইতি মিস্সকাদেসরাসি।</p>
<p class="bodytext">বিন্দাদেসো দীপিযতে।</p>
<p class="bodytext"><a name="para46"></a><span class="paranum">৪৬</span>. <span class="bld">ৰগ্গে ৰগ্গন্তো</span> <span class="note">[ক॰ ৩১; রূ॰ ৪৯; নী॰ ১৩৮-৯]</span>।</p>
<p class="bodytext">ৰগ্গব্যঞ্জনে পরে নিগ্গহীতস্স সকৰগ্গন্তব্যঞ্জনাদেসো হোতি ৰা।</p>
<p class="bodytext">দীপঙ্করো, সঙ্খারো, সঙ্গহো, সঞ্চারো, সঞ্জাতো, সণ্ঠিতং, অত্তন্তপো, পরন্তপো, অমতন্দদো, পুরিন্দদো, সন্ধি, সন্নিধি, সম্পত্তি, সম্বুদ্ধো, সম্ভৰো, সম্ভারো, সম্ভিন্নো, সম্মতো ইচ্চাদীসু নিচ্চং, তঙ্করো, তংকরো ইচ্চাদীসু অনিচ্চং, বুদ্ধং সরণং গচ্ছামি <span class="note">[খু॰ পা॰ ১.সরণত্তয]</span>, ন তং কম্মং কতং সাধু ইচ্চাদীসু <span class="note">[ধ॰ প॰ ৬৭]</span> নত্থি।</p>
<p class="bodytext">মহাৰুত্তিৰিধানমুচ্চতে।</p>
<p class="bodytext">ৰগ্গাৰগ্গেসু ব্যঞ্জনেসু পরেসু নিগ্গহীতং পররূপং গচ্ছতি –</p>
<p class="bodytext">সক্করোতি, সক্কতো, সক্কারো, সক্কচ্চং, তক্কত্তা, তক্করো, তক্খণং তঙ্খণং তং খণং, তগ্গতিকং তং গতিকং, তন্নিন্নো, তপ্পোণো, তপ্পব্ভারো, তপ্পধানো, এতপ্পরমো, যগ্গুণো যংগুণো, তল্লেণা, মল্লেণা, সল্লেখো, পটিসল্লীনো, তব্বণ্ণনা তংৰণ্ণনা, তস্সমো তংসমো, ইদপ্পচ্চযতা <a name="M0.0038"></a>, চিরপ্পৰাসিং, হত্থিপ্পভিন্নং ইচ্চাদি। ইমস্মিং গন্থে একত্থ সিদ্ধম্পি তং তং রূপং তত্থ তত্থ পুনপ্পুনম্পি ৰিধিয্যতি ঞাণৰিচিত্তত্থং।</p>
<p class="bodytext"><a name="para47"></a><span class="paranum">৪৭</span>. <span class="bld">মযদা সরে</span> <span class="note">[ক॰ ৩৪, ৩৫; রূ॰ ৩৪, ৫২; নী॰ ১৪২-৫]</span>।</p>
<p class="bodytext">সরে পরে নিগ্গহীতস্স ক্বচি ম, য, দা হোন্তি ৰা।</p>
<p class="bodytext">তত্থ দাদেসো য, ত, এতসদ্দেহি নপুংসকে দিস্সতি –</p>
<p class="bodytext">যদব্রৰি <span class="note">[জা॰ ১.২.১৪৩]</span>, তদনিচ্চং <span class="note">[ম॰ নি॰ ২.১৯]</span>, এতদৰোচ সত্থা <span class="note">[সু॰ নি॰ দ্বযতানুপস্সনাসুত্ত]</span>।</p>
<p class="bodytext">সমাসে পন দাদেসো তিলিঙ্গে দিস্সতি –</p>
<p class="bodytext">যদনন্তরং, তদনন্তরং, এতদত্থা কথা <span class="note">[অ॰ নি॰ ২.৬৮]</span>। এতদত্থা মন্তনা <span class="note">[অ॰ নি॰ ২.৬৮]</span> -তত্থ যস্স অত্থস্স ৰা যস্স পদস্স ৰা যস্সা কথায ৰা অনন্তরং যদনন্তরং।</p>
<p class="bodytext">ক্বচিত্বেৰ? যমেতং ৰারিজং পুপ্ফং, অদিন্নং উপসিঙ্ঘসি <span class="note">[জা॰ ১.৬.১১৫]</span>।</p>
<p class="bodytext">মাদেসো য, ত, এতসদ্দেহি পুমিত্থিলিঙ্গেসু দিস্সতি –</p>
<p class="bodytext">যমাহু দেৰেসু সুজম্পতীতি <span class="note">[জা॰ ১.১৫.৫৪]</span>, তমত্থং পকাসেন্তো সত্থা <span class="note">[জা॰ অট্ঠ॰ ১.২০.৩৫]</span>, এতমত্থং ৰিদিত্বা <span class="note">[মহাৰ॰ ২-৩]</span>।</p>
<p class="bodytext">অঞ্ঞসদ্দেহি পন দ্বে আদেসা তিলিঙ্গে দিস্সন্তি –</p>
<p class="bodytext">সকদাগামী, এৰমেতমভিঞ্ঞায <span class="note">[সু॰ নি॰ ১২২১]</span> ইচ্চাদি।</p>
<p class="bodytext">যাদেসো ইদংসদ্দে পরে তসদ্দম্হা এৰ ক্বচি দিস্সতি –</p>
<p class="bodytext">তযিদং ন সাধু <span class="note">[জা॰ ২.২২.২৭৯]</span>, তযিদং ন সুট্ঠু <span class="note">[জা॰ ২.২২.২৭৯]</span>।</p>
<p class="bodytext"><a name="para48"></a><span class="paranum">৪৮</span>. <span class="bld">যেৰহিসু ঞো</span></p>
<p class="bodytext">য <a name="M0.0039"></a>, এৰ, হিসদ্দেসু পরেসু নিগ্গহীতস্স ঞো হোতি। যস্স পুব্বরূপত্তং।</p>
<p class="bodytext">আনন্তরিকঞ্ঞমাহু <span class="note">[খু॰ পা॰ ৬.৫]</span> – আনন্তরিকং + যং + আহূতি ছেদো, যঞ্ঞদেৰ-যং + যং + এৰ, তঞ্ঞেৰ তং+এৰ, পুরিসঞ্ঞেৰ, পচ্চত্তঞ্ঞেৰ, তঞ্হি, পুরিসঞ্হি, অত্থসঞ্হিতো অত্থসংহিতো, ধম্মসঞ্হিতো ধম্মসংহিতো।</p>
<p class="bodytext"><a name="para49"></a><span class="paranum">৪৯</span>. <span class="bld">যে সংস্স</span> <span class="note">[ক॰ ৩৩; রূ॰ ৫১; নী॰ ১৪১]</span>।</p>
<p class="bodytext">যম্হি পরে সং উপসগ্গস্স নিগ্গহীতস্স ঞো হোতি। যস্স পুব্বরূপত্তং।</p>
<p class="bodytext">সঞ্ঞোগো সংযোগো, সঞ্ঞুত্তো সংযুত্তো। সংযোজনং সংযোজনং, সঞ্ঞমো সংযমো, সঞ্ঞতো সংযতো, সঞ্ঞমতি সংযমতি, সঞ্ঞাচিকা সংযাচিকা কুটিং <span class="note">[পারা॰ ৩৪৮]</span> ইচ্চাদি।</p>
<p class="centered">ইতি বিন্দাদেসরাসি।</p>
<p class="centered">আদেসসন্ধিরাসি নিট্ঠিতো।</p>
<p class="subhead">আগমসন্ধি</p>
<p class="bodytext">অথাগমসন্ধি দীপিযতে।</p>
<p class="bodytext">মহাৰুত্তিনা সরাগমো –</p>
<p class="bodytext">অ –</p>
<p class="bodytext">পণ্ণসালং অমাপেত্বা <span class="note">[জা॰ ২.২২.১৯১৩]</span>, পণ্ণসালং অমাপিয <span class="note">[জা॰ ১.১.১৪৮]</span> – মাপেত্বা ইচ্চেৰত্থো, ন চাপি অপুনপ্পুনং, হত্থিবোন্দিং পৰেক্খামি <span class="note">[জা॰ ১.১.১৪৮]</span> -পুনপ্পুনং ইচ্চেৰত্থো <a name="M0.0040"></a>, নত্থি লোকে অনামতং <span class="note">[জা॰ ১.২.৩১]</span> – অমত পুব্বং ঠানন্তি অত্থো, অনৰজ্জং, অনমতগ্গো, জচ্চন্ধো, জচ্চবধিরো, জচ্চমূগো, জচ্চপণ্ডকো।</p>
<p class="bodytext">আ –</p>
<p class="bodytext">অড্ঢে আজাযরে কুলে <span class="note">[সং॰ নি॰ ১.৪৯]</span>, মনুস্সেসু পচ্চাজাতো, আপূরতি তস্স যসো <span class="note">[পরি॰ ৩৮৬]</span>।</p>
<p class="bodytext">ই –</p>
<p class="bodytext">ধম্মিকথং কত্বা <span class="note">[পারা॰ ৩৯]</span>, সরন্তা সপন্তি গচ্ছন্তীতি সরিসপা।</p>
<p class="bodytext">ঈ –</p>
<p class="bodytext">কবল়ীকারো, মনসীকারো, মনসীকরোতি, তপ্পাকটীকরোতি, দূরীভূতো, অব্যযীভাৰো।</p>
<p class="bodytext">উ –</p>
<p class="bodytext">ঞাতিপরিজিনস্স ভাৰো ঞাতিপারিজুঞ্ঞং, এৰং ভোগপারিজুঞ্ঞং- পরিজিনস্সাতি পরিহানস্স, পরিক্খযস্স।</p>
<p class="bodytext">ও –</p>
<p class="bodytext">পরোসতং, সরদোসতং, দিসোদিসং <span class="note">[ধ॰ প॰ ৪২]</span> ইচ্চাদি।</p>
<p class="bodytext">‘অতিপ্পগো খো তাৰ পিণ্ডায চরিতু’ <span class="note">[দী॰ নি॰ ৩.১]</span> ন্তি এত্থ পাতোত্থো পগোসদ্দো এৰ।</p>
<p class="centered">ইতি সরাগমরাসি।</p>
<p class="bodytext"><a name="para50"></a><span class="paranum">৫০</span>. <span class="bld">ৰনতরগাচাগমা</span></p>
<p class="bodytext">সরে পরেৰ ন, ত, র, গা চ ম, য, দা চ আগমা হোন্তি।</p>
<p class="bodytext"><span class="bld">গো, তো, দো, নো, মো, যো, রো, ৰো,</span></p>
<p class="bodytext">তত্থ <a name="M0.0041"></a> গো –</p>
<p class="bodytext">অরিযেহি পুথগেৰাযং জনোতি পুথুজ্জনো <span class="note">[মহানিদ্দেসে]</span>, ইধ পন পগোসদ্দো এৰ, পগেৰ ৰুত্যস্স, পগেৰ মনুস্সিত্থিযাতি <span class="note">[পারা॰ ৫৫]</span>।</p>
<p class="bodytext">তো –</p>
<p class="bodytext">অজ্জতগ্গে <span class="note">[দী॰ নি॰ ১.২৫০]</span>, তস্মাতিহ <span class="note">[ম॰ নি॰ ১.২৯]</span>, কতমো নাম সো রুক্খো, যস্স তেৰং গতং ফলং <span class="note">[জা॰ ২.১৮.১০]</span> -তেৰন্তি এৰং।</p>
<p class="bodytext">দো –</p>
<p class="bodytext">উদগ্গো, উদব্বহি, উদপাদি, উদযো, উদাহটো, উদিতো, উদীরিতো, দুভতো ৰুট্ঠানং <span class="note">[পটিসম্ভিদামগ্গে; ৰিসুদ্ধিমগ্গে]</span>, দুভযানি ৰিচেয্য পণ্ডরানি <span class="note">[সু॰ নি॰ ৫৩১]</span>, তোদেয্য, কপ্পা দুভযো <span class="note">[সু॰ নি॰ ১১৩১]</span> – দ্বে ইসযোতি অত্থো। কিঞ্চিদেৰ, কোচিদেৰ, কিস্মিঞ্চিদেৰ, যাৰদেৰ, তাৰদেৰ, ৰলুত্তে-যাৰদে, তাৰদেতি সিদ্ধং, পুনদেৰ, সকিদেৰ, সম্মদেৰ-দাগমে রস্সো, সম্মদক্খাতো <span class="note">[সং॰ নি॰ ৫.১৯৫]</span>, সম্মদঞ্ঞা ৰিমুত্তো <span class="note">[ম॰ নি॰ ২.২৩৪]</span>, বহুদেৰ রত্তিং <span class="note">[অ॰ নি॰ ৩.১০১]</span>, অহুদেৰ ভযং <span class="note">[দী॰ নি॰ ১.১৫৯]</span> ইচ্চাদি।</p>
<p class="bodytext">নো –</p>
<p class="bodytext">ইতো নাযতি, চিরং নাযতি, কম্মে সাধু কম্মনিযং কম্মঞ্ঞং, অত্তনো ইদং অত্তনিযং, অদ্ধানং খমতীতি অদ্ধনিযং, লোভস্স হিতং লোভনিযং লোভনেয্যং, দোসনিযং দোসনেয্যং, মোহনিযং মোহনেয্যং, ওঘনিযং, যোগনিযং, গন্থনিযং, নিদ্ধুননং, নিদ্ধুননকো, সঞ্জাননং, সঞ্জাননকো, সঞ্ঞাপনকো ইচ্চাদি।</p>
<p class="bodytext">মো <a name="M0.0042"></a> –</p>
<p class="bodytext">লহুমেস্সতি <span class="note">[ধ॰ প॰ ৩৬৯]</span>, গরুমেস্সতি, মগ্গমত্থি <span class="note">[ৰিভ॰ অট্ঠ॰ ১৮৯]</span>, অগ্গমক্খাযতি <span class="note">[অ॰ নি॰ ৪.৩৪]</span>, উরগামিৰ <span class="note">[জা॰ ১.৭.৩০]</span>, অরহতামিৰ <span class="note">[দী॰ নি॰ ২.৩৪৮]</span> ইচ্চাদীনি। তথা কেন তে ইধ মিজ্ঝতি <span class="note">[পে॰ ৰ॰ ১৮১]</span>, রূপানি মনুপস্সতি <span class="note">[ধ॰ স॰ অট্ঠ॰ ৫৯৬]</span>, আকাসে মভিপূজযে, অঞ্ঞমঞ্ঞস্স <span class="note">[ম॰ নি॰ ৩.৪০]</span>, একমেকস্স <span class="note">[পারা॰ অট্ঠ॰ ১.২৩]</span>, সমণমচলো <span class="note">[অ॰ নি॰ ৪.৮৭]</span>, অদুক্খমসুখা ৰেদনা <span class="note">[সং॰ নি॰ ৪.২৫০]</span> ইচ্চাদি।</p>
<p class="bodytext">যো –</p>
<p class="bodytext">নযিমস্স ৰিজ্জা মযমত্থি <span class="note">[জা॰ ১.৩.২৫]</span>, যথযিদং <span class="note">[অ॰ নি॰ ১.২১-২২]</span>, তথযিদং, ছযিমে ধম্মা <span class="note">[অ॰ নি॰ ৬.১১]</span>, নৰযিমে ধম্মা <span class="note">[অ॰ নি॰ ৯.৯]</span>, দসযিমে ধম্মা <span class="note">[অ॰ নি॰ ১০.১৬]</span>, মমযিদং, সোযেৰ, তেযেৰ, তংযেৰ তঞ্ঞেৰ, তেহিযেৰ, তেসংযেৰ তেসঞ্ঞেৰ, তস্মিযেৰ, বুদ্ধোযেৰ, বুদ্ধেসুযেৰ, বোধিযাযেৰ কারণা <span class="note">[চরিযা॰ ১.৬৫]</span>, হোতিযেৰ, অত্থিযেৰ ইচ্চাদি। তিযন্তং, অগ্গিযাগারে, চতুত্থীযত্থে ইচ্চাদীনি ইৰণ্ণন্তরূপানি যাগমেনাপি সিজ্ঝন্তিযেৰ।</p>
<p class="bodytext">রো –</p>
<p class="bodytext">নিরন্তরং, নিরত্থকং, নিরাহারো, নিরাবাধো, নিরালযো, নিরিন্ধনো অগ্গি, নিরীহকং, নিরুদকং, নিরুত্তি, নিরুত্তরো, নিরূমিকা নদী, নিরোজং, দুরতিক্কমো, দুরভিসম্ভৰো, দুরাসদা বুদ্ধা <span class="note">[অপ॰ থের ১.৪০.২৭০]</span>, দুরাখ্যাতো ধম্মো <span class="note">[দী॰ নি॰ ৩.১৬৬]</span>, দুরাগতং, দুরুত্তং ৰচনং <span class="note">[অ॰ নি॰ ৫.১৪০]</span>, পাতুরহোসি <span class="note">[মহাৰ॰ ৮]</span>, পাতুরহু <span class="note">[জা॰ ১.১৪.২০২]</span>, পাতুরহেসুং <span class="note">[অ॰ নি॰ ৩.৭১]</span>, পাতরাসো, পুনরেতি, ধীরত্থু <span class="note">[জা॰ ১.১.১৩]</span>, চতুরঙ্গিকং ঝানং <span class="note">[ধ॰ স॰ ১৬৮]</span>, চতুরারক্খা, চতুরাসীতিসহস্সানি, চতুরিদ্ধিলাভো, <a name="M0.0043"></a> চতুরোঘা, ৰুদ্ধিরেসা <span class="note">[দী॰ নি॰ ১.২৫১]</span>, পথৰীধাতুরেৰেসা <span class="note">[ম॰ নি॰ ৩.৩৪৮-৩৪৯]</span>, আপোধাতুরেৰেসা <span class="note">[ম॰ নি॰ ৩.৩৫০]</span>, সব্ভিরেৰ সমাসেথ, নক্খত্তরাজারিৰ তারকানং, ৰিজ্জুরিৰ অব্ভকূটে, আরগ্গেরিৰ, উসভোরিৰ <span class="note">[সু॰ নি॰ ২৯]</span>, যথরিৰ, তথরিৰ <span class="note">[দী॰ নি॰ ১.২৬৩]</span> -রাগমে রস্সো। এত্থ চ যথা ‘‘অতিরিৰ কল্লরূপা <span class="note">[সু॰ নি॰ ৬৮৮]</span>, অতিৰিয লাভগ্গযসগ্গপত্তো, পরংৰিয মত্তায’’ ইচ্চাদীসু ইৰ, ৰিযসদ্দা এৰত্থে ৰত্তন্তি, তথা ‘‘যথরিৰ, তথরিৰ, ৰরম্হাকং ভুসামিৰ <span class="note">[জা॰ ১.৩.১০৮]</span>, নেতং অজ্জতনামিৰ’’ ইচ্চাদীসু ইৰসদ্দো এৰত্থে ৰত্ততি।</p>
<p class="bodytext">ৰো –</p>
<p class="bodytext">দুৰঙ্গুলং, দুৰঙ্গিকং, তিৰঙ্গুলং, তিৰঙ্গিকং, পাগুঞ্ঞৰুজুতা, ৰুসিতং, ৰুত্তং, ৰুচ্চতে, আসনা ৰুট্ঠাতি <span class="note">[পাচি॰ ৫৪৭]</span>, ৰুট্ঠানং, ৰুট্ঠহিত্বা, ভিক্খুৰাসনে, পুথুৰাসনে, সযম্ভুৰাসনে ইচ্চাদীনি উৰণ্ণন্তরূপানি ৰাগমেনাপি সিজ্ঝন্তিযেৰ।</p>
<p class="bodytext"><a name="para51"></a><span class="paranum">৫১</span>. <span class="bld">ছা ল়ো</span>।</p>
<p class="bodytext">সরে পরে ছম্হা ল়াগমো হোতি।</p>
<p class="bodytext">ছল়ঙ্গং, ছল়াযতনং, ছল়াসীতিসহস্সানি <span class="note">[পে॰ ৰ॰ ৩৭৪]</span>, অত্থস্স দ্বারা পমুখা ছল়েতে <span class="note">[জা॰ ১.১.৮৪]</span>, ছল়েৰানুসযা হোন্তি <span class="note">[অভিধম্মত্থসঙ্গহ]</span>, ছল়ভিঞ্ঞা মহিদ্ধিকা <span class="note">[বু॰ ৰং॰ ৩.৫]</span>।</p>
<p class="bodytext">মহাৰুত্তিৰিধানমুচ্চতে।</p>
<p class="bodytext">সরে <a name="M0.0044"></a> পরে মনাদীহি সাগমো –</p>
<p class="bodytext">মনসিকারো, মানসিকো, চেতসিকো, অব্যগ্গমনসো নরো <span class="note">[অ॰ নি॰ ১.৩০]</span>, পুত্তো জাতো অচেতসো, উরে ভৰো ওরসো ইচ্চাদি।</p>
<p class="bodytext">সরে পরে বহুলং হাগমো –</p>
<p class="bodytext">মাহেৰং আনন্দ <span class="note">[দী॰ নি॰ ২.৯৫]</span>, নোহেতং ভন্তে <span class="note">[দী॰ নি॰ ১.১৮৫-১৮৬]</span>, নোহিদং ভো গোতম <span class="note">[দী॰ নি॰ ১.২৬৩]</span>, নহেৰং ৰত্তব্বে <span class="note">[কথা॰ ১]</span>, হেৰং ৰত্তব্বে, হেৰং ৰদতি, উজূ চ সুহুজূচ <span class="note">[খু॰ পা॰ ৯.১]</span>, সুহুট্ঠিতং সুখণো ইচ্চাদি।</p>
<p class="centered">ইতি ব্যঞ্জনাগমরাসি।</p>
<p class="bodytext"><a name="para52"></a><span class="paranum">৫২</span>. <span class="bld">নিগ্গহীতং</span> <span class="note">[ক॰ ৩৫; রূ॰ ২১ (পিট্ঠে); নী॰ ৫৬]</span>।</p>
<p class="bodytext">নিগ্গহীতং ক্বচি আগতং হোতি ৰা।</p>
<p class="bodytext">উপৰস্সং খো পন <span class="note">[পারা॰ ৬৫৩]</span>, নৰং পন ভিক্খুনা চীৰরলাভেন <span class="note">[পাচি॰ ৩৬৮]</span>, অপ্পমাদো অমতং পদং <span class="note">[ধ॰ প॰ ২১]</span>, চক্খুং উদপাদি <span class="note">[মহাৰ॰ ১৫]</span>, অণুংথূলানি <span class="note">[ধ॰ প॰ ২৬৫]</span>, কত্তব্বং কুসলং বহুং <span class="note">[ধ॰ প॰ ৫৩]</span>, অৰংসিরা পতন্তি <span class="note">[জা॰ ১.১১.৩৫]</span>, যদত্থো, তদত্থো, এতদত্থো, তক্কত্তা, তক্করো ইচ্চাদীনি পুব্বে ৰুত্তানেৰ, তথা তংসম্পযুত্তো, তব্বোহারো, তব্বহুলো ইচ্চাদি।</p>
<p class="centered">ইতি বিন্দাগমরাসি।</p>
<p class="bodytext">মহাৰুত্তিনা পদানং অন্তে গত, জাত, অন্ত সদ্দা আগমা হোন্তি।</p>
<p class="bodytext">রূপগতং <a name="M0.0045"></a> <span class="note">[ম॰ নি॰ ২.১৩৩]</span> ৰেদনাগতং <span class="note">[ম॰ নি॰ ২.১৩৩]</span>, সঞ্ঞাগতং <span class="note">[ম॰ নি॰ ২.১৩৩]</span>, গূথগতং <span class="note">[ম॰ নি॰ ২.১১৯]</span>, মুত্তগতং <span class="note">[ম॰ নি॰ ২.১১৯]</span>, দিট্ঠিগতং <span class="note">[মহাৰ॰ ৬৬]</span>, অত্থজাতং <span class="note">[পারা॰ অট্ঠ॰ ১.পঠমমহাসঙ্গীতিকথা]</span>, ধম্মজাতং, সুত্তন্তো <span class="note">[কথা॰ ২২৬]</span>, ৰনন্তো, সম্মাকম্মন্তো, মিচ্ছাকম্মন্তো ইচ্চাদি।</p>
<p class="centered">আগমসন্ধিরাসি নিট্ঠিতো।</p>
<p class="subhead">দ্বিভাৰসন্ধি</p>
<p class="bodytext">অথ দ্বিভাৰসন্ধি দীপিযতে।</p>
<p class="bodytext">দ্বিভাৰো তিৰিধো। তত্থ পক্কমো, পরক্কমো ইচ্চাদি <span class="bld">ব্যঞ্জনদ্বিত্তং</span> নাম। রুক্খং রুক্খং সিঞ্চতি ইচ্চাদি <span class="bld">ৰিভত্যন্তপদদ্বিত্তং</span> নাম। তিতিক্খা, তিকিচ্ছা, জগমা, জগমু ইচ্চাদি <span class="bld">ধাতুপদদ্বিত্তং</span> নাম।</p>
<p class="bodytext"><a name="para53"></a><span class="paranum">৫৩</span>. <span class="bld">সরম্হা দ্বে</span> <span class="note">[ক॰ ২৮; রূ॰ ৪০; নী॰ ৬৭]</span>।</p>
<p class="bodytext">সরম্হা পরস্স ব্যঞ্জনস্স ক্বচি দ্বে রূপানি হোন্তি।</p>
<p class="bodytext">তত্থ সরম্হা প, পতি, পটীনং পস্স দ্বিত্তং –</p>
<p class="bodytext">অপ্পমাদো, ইধপ্পমাদো, ৰিপ্পযুত্তো, সম্মপ্পধানং, অপ্পতিৰত্তিযং ধম্মচক্কং <span class="note">[মহাৰ॰ ১৭]</span>, সুপ্পতিট্ঠিতো, অপ্পটিপুগ্গলো, ৰিপ্পটিসারো, সুপ্পটিপন্নো ইচ্চাদি।</p>
<p class="bodytext">সরম্হাতি কিং? সম্পযুত্তো।</p>
<p class="bodytext">কী, কুধ, কমু, কুস, গহ, জুত, ঞা, সি, সু, সম্ভু, সর, সস ইচ্চাদীনং ধাতূনঞ্চ, উ, দু, নিপুব্বানং পদানঞ্চ আদিব্যঞ্জনস্স দ্বিত্তং।</p>
<p class="bodytext">কী <a name="M0.0046"></a> –</p>
<p class="bodytext">ৰিক্কিনাতি, ৰিক্কযো, ধনক্কীতো।</p>
<p class="bodytext">কুধ –</p>
<p class="bodytext">অক্কুদ্ধো, অক্কোধো।</p>
<p class="bodytext">কমু –</p>
<p class="bodytext">অভিক্কমতি, অভিক্কমো, অভিক্কন্তো, অক্কমতি, অক্কমো, অক্কন্তো, পরক্কমতি, পরক্কমো, ৰিক্কমতি, ৰিক্কমো, ওক্কমতি, ওক্কন্তো।</p>
<p class="bodytext">কুস –</p>
<p class="bodytext">অক্কোসতি, অক্কোসো।</p>
<p class="bodytext">গহ –</p>
<p class="bodytext">পগ্গণ্হাতি, পগ্গহো, ৰিগ্গহো, পরিগ্গহো, অনুগ্গহো।</p>
<p class="bodytext">জুত –</p>
<p class="bodytext">উজ্জোততি, ৰিজ্জোততি।</p>
<p class="bodytext">ঞা –</p>
<p class="bodytext">অঞ্ঞা, পঞ্ঞা, অভিঞ্ঞা, পরিঞ্ঞা, ৰিঞ্ঞাণং, সব্বঞ্ঞুতঞ্ঞাণং, রত্তঞ্ঞূ, অত্থঞ্ঞূ, ধম্মঞ্ঞূ।</p>
<p class="bodytext">সি –</p>
<p class="bodytext">অতিস্সযো, ভূমস্সিতো, গেহস্সিতো।</p>
<p class="bodytext">সু –</p>
<p class="bodytext">অপ্পস্সুতো, বহুস্সুতো, ৰিস্সুতো, অস্সৰো, অনস্সৰো।</p>
<p class="bodytext">সম্ভু <a name="M0.0047"></a> –</p>
<p class="bodytext">পস্সম্ভতি, পস্সদ্ধি, পস্সদ্ধো।</p>
<p class="bodytext">সর –</p>
<p class="bodytext">অনুস্সরতি, অনুস্সতি, অনুস্সরো।</p>
<p class="bodytext">সস –</p>
<p class="bodytext">অস্সসতি, অস্সসন্তো, অস্সাসো, পস্সাসো।</p>
<p class="bodytext">সজ –</p>
<p class="bodytext">ৰিস্সজ্জেতি, ৰিস্সজ্জন্তো, ৰিস্সগ্গো।</p>
<p class="bodytext">চজ –</p>
<p class="bodytext">পরিচ্চজতি, পরিচ্চজন্তো, পরিচ্চাগো ইচ্চাদি।</p>
<p class="bodytext">উপুব্বে –</p>
<p class="bodytext">উক্কংসতি, উক্কংসো, উগ্গহো, উচ্চারেতি, উচ্চারো, উচ্চযো, সমুচ্চযো, উজ্জলো, সমুজ্জলো, উণ্ণমতি, উত্তরতি ইচ্চাদি।</p>
<p class="bodytext">দুপুব্বে –</p>
<p class="bodytext">দুক্কটং, দুক্করং, দুগ্গতি, দুচ্চরিতং, দুত্তরো, দুদ্দমো, দুন্নযো, দুপ্পোসো, দুব্বলো, দুম্মগ্গো, দুল্লভো ইচ্চাদি।</p>
<p class="bodytext">নিপুব্বে –</p>
<p class="bodytext">নিক্কমো, নিক্খন্তো, নিগ্গতো, নিচ্চোরো, নিজ্জরো, নিদ্দোসো, নিপ্পাপো, নিম্মিতো, নিম্মানো, নিয্যানং, নিল্লোলো, নিব্বানং, নিস্সযো ইচ্চাদি।</p>
<p class="bodytext">তিক, তয, তিংসানং তস্স দ্বিত্তং –</p>
<p class="bodytext">কুসলত্তিকং, ৰেদনত্তিকং, ৰত্থুত্তযং, রতনত্তযং, দ্বত্তিংসং, তেত্তিংসং।</p>
<p class="bodytext">চতু <a name="M0.0048"></a>, ছেহি পরব্যঞ্জনস্স দ্বিত্তং –</p>
<p class="bodytext">চতুব্বিধং, চতুদ্দস, চতুদ্দিসং, চতুপ্পদং, ছব্বিধং, ছন্নৰুতি।</p>
<p class="bodytext">ৰা ত্বেৰ? চতুসচ্চং, ছসতং।</p>
<p class="bodytext">সন্তস্স সত্তে পরব্যঞ্জনস্স নিচ্চং দ্বিত্তং –</p>
<p class="bodytext">সজ্জনো, সপ্পুরিসো, সদ্ধম্মো, সন্তস্স ভাৰো সত্তা, সব্ভাৰো।</p>
<p class="bodytext">ৰস্স বত্তে বস্স দ্বিত্তং –</p>
<p class="bodytext">সীলব্বতং, নিব্বানং, নিব্বুতং ইচ্চাদি পুব্বে ৰুত্তমেৰ।</p>
<p class="bodytext">ৰতু, ৰটু ইচ্চাদীনং অন্তব্যঞ্জনস্স দ্বিত্তং –</p>
<p class="bodytext">ৰত্ততি, পৰত্ততি, নিৰত্ততি, সংৰত্ততি, ৰট্টতি, ৰিৰট্টতি।</p>
<p class="bodytext">সংম্হা অনুনো নস্স দ্বিত্তং –</p>
<p class="bodytext">সমন্নাগতো, সমন্নাহারো, সমন্নেসতি।</p>
<p class="bodytext">অঞ্ঞত্রপি –</p>
<p class="bodytext">সীমং সম্মন্নেয্য <span class="note">[মহাৰ॰ ১৩৯]</span>, সীমং সম্মন্নিতুং <span class="note">[মহাৰ॰ ১৩৮]</span>, সীমং সম্মন্নতি <span class="note">[মহাৰ॰ ১৩৯]</span>, সম্পটিচ্ছন্নং, চীৰরচেতাপন্নং, চতুন্নং, পঞ্চন্নং।</p>
<p class="centered">ইতি সদিসদ্বিত্তরাসি।</p>
<p class="bodytext"><a name="para54"></a><span class="paranum">৫৪</span>. <span class="bld">চতুত্থদুতিযেস্বেসং ততিযপঠমা</span> <span class="note">[ক॰ ৪৪, ২৯; রূ॰ ২৪; নী॰ ৫৭, ৬৮, ৭৪, ৭৭-৮, ৮০, ৮২-৩, ৯১, ১২২]</span>।</p>
<p class="bodytext">ৰগ্গে চতুত্থ, দুতিযেসু পরেসু কমেন ততিয, পঠমা এসং চতুত্থ, দুতিযানং দ্বিভাৰং গচ্ছন্তি, দুতিযভাৰং গচ্ছন্তীতি অত্থো। ‘সরম্হা দ্বে’তি সুত্তেন ৰা ‘ৰগ্গলসেহি তে’ইচ্চাদীহি ৰা দুতিয, চতুত্থানম্পি সদিসত্তে জাতে পুন ইমিনা সুত্তেন <a name="M0.0049"></a> আদিদুতিযস্স পঠমত্তং, আদিচতুত্থস্স ততিযত্তঞ্চ জাতং।</p>
<p class="bodytext">তত্থ কৰগ্গে –</p>
<p class="bodytext">আক্খাতং, পক্খিত্তং, পক্খেপো, রূপক্খন্ধো, ৰেদনাক্খন্ধো, ধাতুক্খোভো, আযুক্খযো, নক্খমতি।</p>
<p class="bodytext">‘ৰগ্গলসেহি তে’তি সুত্তৰিধানে –</p>
<p class="bodytext">পমুখে সাধু পামোক্খং, পগ্ঘরতি, উগ্ঘোসতি, নিগ্ঘোসো।</p>
<p class="bodytext">চৰগ্গে –</p>
<p class="bodytext">অচ্ছাদেতি, অচ্ছিন্দতি-সংযোগে রস্সত্তং, পচ্ছাদেতি, পচ্ছিন্দতি, সেতচ্ছত্তং, রুক্খচ্ছাযা, তথস্স ভাৰো তচ্ছং, রথস্স হিতা রচ্ছা, পজ্ঝাযতি, উজ্ঝাযতি, নিজ্ঝাযতি, পঠমজ্ঝানং, দুতিযজ্ঝানং, অজ্ঝোকাসো, বোজ্ঝঙ্গো, দুম্মেধস্স ভাৰো দুম্মেজ্ঝং, বুজ্ঝতি, বুজ্ঝিতব্বং, বোজ্ঝং, পটিৰিজ্ঝ, পটিৰিজ্ঝিয, পটিৰিজ্ঝিত্বা ইচ্চাদি।</p>
<p class="bodytext">টৰগ্গে –</p>
<p class="bodytext">যত্রট্ঠিতং, তত্রট্ঠিতো, উট্ঠিতো, নিট্ঠিতো, থলট্ঠো, জলট্ঠো, ৰুড্ঢো ইচ্চাদি।</p>
<p class="bodytext">তৰগ্গে –</p>
<p class="bodytext">সুমনত্থেরো, যসত্থেরো, অৰত্থা, অৰত্থানং, ৰিত্থারো, অভিত্থুতো, ৰিত্থম্ভিতো, উদ্ধরতি, উদ্ধরণং, উদ্ধটং, নিদ্ধারেতি, নিদ্ধারণং, নিদ্ধারিতং, নিদ্ধনো, নিদ্ধুতো, নিদ্ধোতো ইচ্চাদি।</p>
<p class="bodytext">পৰগ্গে –</p>
<p class="bodytext">ৰিপ্ফরতি, ৰিপ্ফরণং, ৰিপ্ফারো, অপ্ফোটেতি, মহপ্ফলং, নিপ্ফলং, মধুপ্ফাণিতং, ৰিব্ভমতি, ৰিব্ভমো, উব্ভতং, নিব্ভযং, দুব্ভরো, সব্ভাৰো <a name="M0.0050"></a>, উসভস্স ভাৰো ওসব্ভং, লব্ভতি, আরব্ভো, আরব্ভ, আরব্ভিত্বা ইচ্চাদি।</p>
<p class="bodytext">ইধপি উ, দু, নিতো পরপদানং আদিব্যঞ্জনস্স দ্বিত্তং ৰিসেসতো ইচ্ছন্তি।</p>
<p class="centered">ইতি ৰিসদিসদ্বিত্তরাসি।</p>
<p class="bodytext"><a name="para55"></a><span class="paranum">৫৫</span>. <span class="bld">ৰিচ্ছাভিক্খঞ্ঞেসু দ্বে</span> <span class="note">[চং॰ ৬.৩-১; পা॰ ৮.১.১, ৪]</span>।</p>
<p class="bodytext">ৰিচ্ছাযং অভিক্খঞ্ঞে চ অনেকত্থস্স একপদস্স দ্বে রূপানি হোন্তি। ভিন্নে অত্থে ক্রিযায ৰা দব্বেন ৰা গুণেন ৰা ব্যাপিতুং ইচ্ছা <span class="bld">ৰিচ্ছা</span>। পুনপ্পুনক্রিযা <span class="bld">অভিক্খঞ্ঞং</span>।</p>
<p class="bodytext">ৰিচ্ছাযং তাৰ –</p>
<p class="bodytext">রুক্খং রুক্খং সিঞ্চতি। গামে গামে সতংকুম্ভা, গামো গামো রমণিযো, গেহে গেহে ইস্সরো, রসং রসং ভক্খযতি, ক্রিযং ক্রিযং আরভতে।</p>
<p class="bodytext">আনুপুব্বিযেপি ৰিচ্ছাৰ গম্যতে –</p>
<p class="bodytext">মূলে মূলে থূলা, অগ্গে অগ্গে সুখুমা, জেট্ঠং জেট্ঠং অনুপৰেসেথ, ইমেসং দেৰসিকং মাসকং মাসকং দেহি, মঞ্জূসকরুক্খো পুপ্ফং পুপ্ফং পুপ্ফতি, ইমে জনা পথং পথং অচ্চেন্তি, সব্বে ইমে অড্ঢা, কতরা কতরা ইমেসং অড্ঢতা, কতমা কতমা ইমেসং অড্ঢতা।</p>
<p class="bodytext">অভিক্খঞ্ঞে –</p>
<p class="bodytext">ভত্তং পচতি পচতি, অপুঞ্ঞং পসৰতি পসৰতি, ভুত্বা ভুত্বা নিপ্পজ্জন্তি, পটং পটং করোতি, পটপটাযতি, একমেকং, একমেকানি ইচ্চাদীসু ৰিচ্ছাসু পুব্বপদে স্যাদিলোপো।</p>
<p class="bodytext"><a name="para56"></a><span class="paranum">৫৬</span>. <span class="bld">সব্বাদীনং ৰীতিহারে</span>।</p>
<p class="bodytext">অতিক্কম্ম <a name="M0.0051"></a> হরণং অতিহারো, ন অতিহারো ৰীতিহারো, অঞ্ঞমঞ্ঞস্স অন্তোযেৰ হরণন্তিঅত্থো, ৰীতিহারত্থে গম্যমানে সব্বাদীনং সব্বনামানং দ্বে রূপানি হোন্তি, পুব্বস্সেকস্স চ স্যাদিলোপো।</p>
<p class="bodytext">ইমে দ্বে জনা অঞ্ঞমঞ্ঞস্স উপকারকা, ইতরীতরস্স উপকারকা, অঞ্ঞমঞ্ঞং পস্সন্তি, অঞ্ঞমঞ্ঞস্স দেন্তি, অঞ্ঞমঞ্ঞস্স অপেন্তি, অঞ্ঞমঞ্ঞস্স ধনং, অঞ্ঞমঞ্ঞে নিস্সিতা।</p>
<p class="bodytext"><a name="para57"></a><span class="paranum">৫৭</span>. <span class="bld">যাৰতাতাৰং সম্ভমে</span> <span class="note">[চং॰ ৬.৩.১৪; পা॰ ৮.১.১২; যাৰবোধং সম্ভমে (বহূসু)]</span>।</p>
<p class="bodytext">যং পরিমাণমস্সাতি যাৰং। তং পরিমাণমস্সাতি তাৰং। পুনপ্পুনং ভমনং পৰত্তনং <span class="bld">সম্ভমো</span>। তুরিতেন ৰচীপযোগেন তং তং উপাযদীপনং সম্ভমো, আমেডিতমেৰ ৰুচ্চতি, সম্ভমে গম্যমানে যাৰতা যত্তকেন পদেন সো অত্থো পঞ্ঞাযতি, তত্তকং পদং পযুজ্জতে, দ্বিক্খত্তুং ৰা তিক্খত্তুং ৰা তদুত্তরি ৰা উদীরিযতেত্যত্থো। যথাবোধং সম্ভমেতিপি পাঠো, সোযেৰত্থো।</p>
<p class="bodytext">ভযে, কোধে, পসংসাযং, তুরিতে, কোতূহলে’চ্ছরে।</p>
<p class="bodytext">হাসে, সোকে, পসাদে চ, করে আমেডিতং বুধো।</p>
<p class="bodytext">তত্থ ভযে –</p>
<p class="bodytext">সপ্পো সপ্পো, চোরো চোরো –</p>
<p class="bodytext">কোধে –</p>
<p class="bodytext">ৰিজ্ঝ ৰিজ্ঝ, পহর পহর।</p>
<p class="bodytext">পসংসাযং –</p>
<p class="bodytext">সাধু সাধু।</p>
<p class="bodytext">তুরিতে <a name="M0.0052"></a> –</p>
<p class="bodytext">গচ্ছ গচ্ছ।</p>
<p class="bodytext">কোতূহলে –</p>
<p class="bodytext">আগচ্ছ আগচ্ছ।</p>
<p class="bodytext">অচ্ছরে –</p>
<p class="bodytext">অহো বুদ্ধো অহো বুদ্ধো।</p>
<p class="bodytext">হাসে –</p>
<p class="bodytext">অভিক্কমথ ৰাসেট্ঠা অভিক্কমথ ৰাসেট্ঠা <span class="note">[দী॰ নি॰ ২.২১০]</span>।</p>
<p class="bodytext">সোকে –</p>
<p class="bodytext">কহং একপুত্তক কহং একপুত্তক <span class="note">[সং॰ নি॰ ৪.১২০]</span>।</p>
<p class="bodytext">পসাদে –</p>
<p class="bodytext">অভিক্কন্তং ভো গোতম অভিক্কন্তং ভো গোতম <span class="note">[ম॰ নি॰ ২.১০৬]</span> ইচ্চাদি। তিক্খত্তুংউদানং উদানেসি ‘‘নমো তস্স ভগৰতো’’ <span class="note">[ম॰ নি॰ ২.৩৫৭]</span> ইচ্চাদি।</p>
<p class="centered">ইতি পদৰাক্যদ্বিত্তরাসি।</p>
<p class="centered">দ্বিভাৰসন্ধিরাসি নিট্ঠিতো।</p>
<p class="subhead">ৰিপল্লাসসন্ধি</p>
<p class="bodytext">অথ ৰিপল্লাসসন্ধি দীপিযতে।</p>
<p class="bodytext">পদক্খরানং পুব্বাপরৰিপরিযাযো <span class="bld">ৰিপল্লাসো</span>।</p>
<p class="bodytext"><a name="para58"></a><span class="paranum">৫৮</span>. <span class="bld">হস্স ৰিপল্লাসো</span>।</p>
<p class="bodytext">যম্হি পরে হস্স পুব্বাপরৰিপল্লাসো হোতি ৰা।</p>
<p class="bodytext">দয্হতি, সঙ্গয্হতি, সন্নয্হতি, ৰুয্হতি, দুয্হতি, মুয্হতি।</p>
<p class="bodytext">ৰাত্বেৰ <a name="M0.0053"></a>? সঙ্গণ্হিযতি, এৰং সঙ্গয্হ সঙ্গণ্হিত্বা, আরুয্হ আরুহিত্বা, ওগায্হ ওগাহিত্বা। পসয্হ পসহিত্বা।</p>
<p class="bodytext"><a name="para59"></a><span class="paranum">৫৯</span>. <span class="bld">ৰে ৰা</span> <span class="note">[রূ॰ ৪০ (পিট্ঠে)]</span>।</p>
<p class="bodytext">ৰম্হি পরে হস্স ৰিপল্লাসো হোতি ৰা।</p>
<p class="bodytext">বব্হাবাধো বহ্বাবাধো, বব্হেত্থ ন্হাযতী জনো <span class="note">[উদা॰ ৯]</span> =বহ্বেত্থ ন্হাযতী জনো।</p>
<p class="bodytext">মহাৰুত্তিৰিধানং ৰুচ্চতে।</p>
<p class="bodytext">য, রানং ৰিপল্লাসো –</p>
<p class="bodytext">কুটি মে কযিরতি <span class="note">[পারা॰ ৩৫৮]</span>, ৰচনং পযিরুদাহাসি, গরুং পযিরূপাসতি, ৰন্দামি তে অয্যিরে পসন্নচিত্তো <span class="note">[জা॰ ২.১৭.৫৪]</span> -যস্স দ্বিত্তং।</p>
<p class="bodytext">নিগ্গহীতস্স ৰিপল্লাসো –</p>
<p class="bodytext">নিরযম্হি অপচ্চিসুং <span class="note">[জা॰ ২.২২.৬০]</span>, তে মে অস্সে অযাচিসুং <span class="note">[জা॰ ২.২২.১৮৬৩]</span>। ইমা গাথা অভাসিসুং।</p>
<p class="bodytext">সরানম্পি ৰিপল্লাসো –</p>
<p class="bodytext">হঞ্ঞয্যেৰাপি কোচি নং <span class="note">[জা॰ ২.২২.১১৯৩]</span> – হঞ্ঞেয্যাতি ঠিতি, অমূলমূলং গন্ত্বা-মূলমূলং অগন্ত্বাতি অত্থো। এৰং পরত্র। অনোকাসং কারাপেত্বা <span class="note">[পারা ৩৮৯]</span>, অনিমিত্তং কত্বা, সদ্ধং ন ভুঞ্জতীতি অসদ্ধভোজি, দিস্বা পদমনুত্তিণ্ণং <span class="note">[জা॰ ১.১.২০]</span> – উত্তিণ্ণং অদিস্বাতি অত্থো।</p>
<p class="bodytext">পদানম্পি ৰিপল্লাসো –</p>
<p class="bodytext">নৰং পন ভিক্খুনা চীৰরলাভেন, নাগকঞ্ঞা চরিতং গণেন <span class="note">[জা॰ ১.১৫.২৬৮]</span> -নাগকঞ্ঞাগণেন চরিতন্তি ঠিতি।</p>
<p class="centered">ইতি ৰিপল্লাসরাসি।</p>
<p class="bodytext"><a name="para60"></a><span class="paranum">৬০</span>. <span class="bld">বহুলং</span> <span class="note">[চং॰ ১.১.১৩০; পা॰ ৩.৩.১১৩]</span>।</p>
<p class="bodytext">সন্ধিৰিধানং <a name="M0.0054"></a> নাম বহুলং হোতি, যেভুয্যেন হোতীতি অত্থো। অধিকারসুত্তং। যাৰগন্থপরিযোসানা যুত্তট্ঠানেসু সব্বত্থ ৰত্ততে। এতেন সব্বসদ্দসুত্তেসু অনিট্ঠনিৰত্তি চ ইট্ঠপরিগ্গহো চ কতো হোতি।</p>
<p class="centered">ইতি নিরুত্তিদীপনিযা নাম মোগ্গল্লানদীপনিযং</p>
<p class="centered">সন্ধিকণ্ডো নিট্ঠিতো।</p></div>
<p class="chapter">২. নামকণ্ড</p>
<div class="chaptxt">
<p class="subhead">ৰিভত্তিরাসি</p>
<p class="bodytext">অথ <a name="M0.0055"></a> লিঙ্গম্হা স্যাদিৰিভত্তিৰিধানং দীপিযতে।</p>
<p class="bodytext">লিঙ্গং, নামং, পাটিপদিকন্তি অত্থতো একং, দব্বাভিধানস্স পুরিসাদিকস্স পকতিরূপস্সেতং নামং। তঞ্হি সত্তন্নং ৰিভত্তীনং ৰসেন ৰিভাগং পত্বা কিঞ্চি ৰিসদরূপং হোতি, কিঞ্চি অৰিসদরূপং, কিঞ্চি মজ্ঝিমরূপন্তি এৰং তিৰিধেন লিঙ্গরূপেন যুত্তত্তা <span class="bld">লিঙ্গ</span>ন্তি ৰুচ্চতি।</p>
<p class="bodytext">তদেৰ কিঞ্চি সদ্দলিঙ্গানুরূপং, কিঞ্চি অত্থলিঙ্গানুরূপঞ্চ পরিণমন্তং পৰত্ততি, তস্মা <span class="bld">নাম</span>ন্তি চ ৰুচ্চতি।</p>
<p class="bodytext">তদেৰ ধাতু, পচ্চয, ৰিভত্তিপদেহি চেৰসদ্দপদত্থকপদেহি চ ‘ৰিসুং ভূতং পদ’ন্তি কত্বা <span class="bld">পাটিপদিক</span>ন্তি চ ৰুচ্চতি।</p>
<p class="bodytext">তত্থ <span class="bld">ধাতুপদং</span> নাম ব্রূ, ভূ, হূইচ্চাদি।</p>
<p class="bodytext"><span class="bld">পচ্চযপদং</span> নাম ণ, তব্ব, অনীয ইচ্চাদি।</p>
<p class="bodytext"><span class="bld">ৰিভত্তিপদং</span> নাম সি, যো, অং, যো,তি, অন্তি ইচ্চাদি।</p>
<p class="bodytext"><span class="bld">সদ্দপদত্থকপদা</span>নি নাম রাজস্স, সখস্স, পুমস্স ইচ্চাদীনি। এত্থ চ রাজস্সইচ্চাদীনি সদ্দসুত্তে সদ্দপদত্থকানি হোন্তি, পযোগে অত্থপদত্থকানি। ধাতুপচ্চযৰিভত্তিপদানি পন নিচ্চং সদ্দপদত্থকানি এৰ হোন্তি, সদ্দসুত্তেস্বেৰ চ লব্ভন্তি, ন পযোগেতি, ইদং দ্বিন্নং নানত্তং।</p>
<p class="bodytext">যদিএৰং ভুস্স, ব্রুস্স, ভূতো, হূতো, ণে, তব্বে, সিম্হি, তিম্হি ইচ্চাদিনা তেহি কথং ৰিভত্তুপ্পত্তি হোতীতি? অনুকরণপদানি নাম তানি অত্থিস্স, করোতিস্স ইচ্চাদীনি ৰিয, তস্মা তানি চ রাজস্স ইচ্চাদীনি চ অনুকরণলিঙ্গভাৰেন এত্থ সঙ্গয্হন্তি, ন একন্তলিঙ্গভাৰেনাতি। এৰঞ্চ কত্বা ‘ধাতু- পচ্চয <a name="M0.0056"></a>, ৰিভত্তিৰজ্জিতমত্থৰং লিঙ্গ’ন্তি অৰোচুং। তত্থ অত্থৰন্তি অত্থপদত্থকং ৰুচ্চতি, রাজস্সইচ্চাদিকং সদ্দপদত্থকং ৰিৰজ্জেতি, এতেন অত্থপদত্থকে সতি তদ্ধিত, সমাস, কিতকপদানম্পি একন্তলিঙ্গভাৰং সাধেন্তি। ন হি তেসং লিঙ্গনামব্যপদেসকিচ্চং অত্থি, যানি চ নামস্স ৰিসেসনানি ভৰিতুং অরহন্তি, তানি উপসগ্গ, নিপাতপদানি ত্বান্তাদিপদানি চ ইধ ৰিসেসননামভাৰেন সঙ্গয্হন্তীতি।</p>
<p class="bodytext"><a name="para61"></a><span class="paranum">৬১</span>. <span class="bld">দ্বে দ্বেকানেকেসু নামস্মা সি যো অংযো না হি স নং স্মাহি সনংস্মিংসু</span> <span class="note">[ক॰ ৫৫; রূ॰ ৬৩; নী॰ ২০০]</span>।</p>
<p class="bodytext">একস্মিং অত্থে চ অনেকেসু অত্থেসু চ পৰত্তা নামস্মা দ্বে দ্বে সি, যো…পে॰… স্মিং, সুৰিভত্তিযো হোন্তি।</p>
<p class="bodytext">ৰিভজন্তীতি ৰিভত্তিযো, একমেকং পকতিনামপদং নানারূপৰিভাগৰসেন কত্তু, কম্মাদিনানাঅত্থৰিভাগৰসেন একত্ত, বহুত্তসঙ্খ্যাৰিভাগৰসেন চ ৰিভজন্তীতি অত্থো। সি, লো ইতি <span class="bld">পঠমা</span> নাম…পে॰… স্মিং, সু ইতি <span class="bld">সত্তমী</span> নাম। দ্বীসু দ্বীসু পুব্বং পুব্বং ‘একস্মিং অত্থে পৰত্তং ৰচন’ন্তি <span class="bld">একৰচনং</span> নাম। পরং পরং ‘অনেকেসু অত্থেসু পৰত্তং ৰচন’ন্তি <span class="bld">অনেকৰচনং</span> নাম। <span class="bld">বহুৰচন</span>ন্তি চ <span class="bld">পুথুৰচন</span>ন্তি চ এতস্স নামং। সব্বমিদং ইমিনা সুত্তেন সিদ্ধং।</p>
<p class="bodytext"><a name="para62"></a><span class="paranum">৬২</span>. <span class="bld">পঠমাত্থমত্তে</span> <span class="note">[ক॰ ২৮৪; রূ॰ ৬৫; নী॰ ৫৭৭; চং॰ ২.১.৯৩; পা॰ ২.৩.৪৬]</span>।</p>
<p class="bodytext">কত্তু, কম্মাদিকং বাহিরত্থং অনপেক্খিত্বা লিঙ্গত্থমত্তে পৰত্তা নামস্মা পঠমাৰিভত্তি হোতি।</p>
<p class="bodytext">অযং মম পুরিসো, ইমে মম পুরিসা।</p>
<p class="bodytext"><a name="para63"></a><span class="paranum">৬৩</span>. <span class="bld">আমন্তনে</span> <span class="note">[ক॰ ২৮৫; রূ॰ ৭০; নী॰ ৫৭৮; চং॰ ২.১.৯৪; পা॰ ২.৩.৪৭]</span>।</p>
<p class="bodytext"><span class="bld">আমন্তনং</span> <a name="M0.0057"></a> ৰুচ্চতি আলপনং। আমন্তনৰিসযে লিঙ্গত্থমত্তে পৰত্তা নামস্মা পঠমাৰিভত্তি হোতি।</p>
<p class="bodytext">ভো পুরিস, ভোন্তো পুরিসা।</p>
<p class="bodytext"><a name="para64"></a><span class="paranum">৬৪</span>. <span class="bld">কম্মে দুতিযা</span> <span class="note">[ক॰ ২৯৭; রূ॰ ৭৬, ২৮৪; নী॰ ৫৮০; চং॰ ২.১.৪৩; পা॰ ১.৪.৪৯-৫১]</span>।</p>
<p class="bodytext">নামস্মা কম্মত্থে দুতিযাৰিভত্তি হোতি।</p>
<p class="bodytext">পুরিসং পস্সতি, পুরিসে পস্সন্তি।</p>
<p class="bodytext"><a name="para65"></a><span class="paranum">৬৫</span>. <span class="bld">কত্তুকরণেসু ততিযা</span> <span class="note">[ক॰ ২৮৬, ২৮৮; রূ॰ ৮৩; নী॰ ৫৯১, ৫৯৪; চং॰ ২.১.৬২, ৬৩; পা॰ ২.৩.১৮]</span>।</p>
<p class="bodytext">নামস্মা কত্তরি চ করণে চ ততিযাৰিভত্তি হোতি।</p>
<p class="bodytext">পুরিসেন কতং, পুরিসেহি কতং, পুরিসেন কুলং সোভতি, পুরিসেহি কুলং সোভতি।</p>
<p class="bodytext"><a name="para66"></a><span class="paranum">৬৬</span>. <span class="bld">চতুত্থী সম্পদানে</span> <span class="note">[ক॰ ২৯৩; রূ ৮৫, ৩০১; নী॰ ৬০৫; চং॰ ২.১.৭৩; পা॰ ২.৩.১৩]</span>।</p>
<p class="bodytext">নামস্মা সম্পদানত্থে চতুত্থীৰিভত্তি হোতি।</p>
<p class="bodytext">পুরিসস্স দেতি, পুরিসানং দেতি।</p>
<p class="bodytext"><a name="para67"></a><span class="paranum">৬৭</span>. <span class="bld">পঞ্চম্যাৰধিস্মিং</span> <span class="note">[ক॰ ২৯৫; রূ॰ ৮৯, ৩০৭; নী॰ ৬০৭ চং॰ ২.১.৮১; পা॰ ২.৩.২৮; ১.৪.২৪ পঞ্চম্যৰধিস্মা (বহূসু)]</span>।</p>
<p class="bodytext"><span class="bld">অৰধি</span> ৰুচ্চতি অপাদানং। নামস্মা অৰধিঅত্থে পঞ্চমীৰিভত্তি হোতি।</p>
<p class="bodytext">পুরিসস্মা অপেতি, পুরিসেহি অপেতি।</p>
<p class="bodytext"><a name="para68"></a><span class="paranum">৬৮</span>. <span class="bld">ছট্ঠী</span> <a name="M0.0058"></a> <span class="bld">সম্বন্ধে</span> <span class="note">[ক॰ ৩০; রূ॰ ৯২, ৩১৫; নী॰ ৬০৯; চং॰ ২.১.৯৫; পা॰ ২.৩.৫০]</span>।</p>
<p class="bodytext">নামস্মা সম্বন্ধত্থে ছট্ঠীৰিভত্তি হোতি।</p>
<p class="bodytext">পুরিসস্স ধনং, পুরিসানং ধনং।</p>
<p class="bodytext"><a name="para69"></a><span class="paranum">৬৯</span>. <span class="bld">সত্তম্যাধারে</span> <span class="note">[ক॰ ৩১২; রূ॰ ৯৪, ৩১৯; নী॰ ৬৩০; চং॰ ২.১.৮৮; পা॰ ২.৩.৩৬; ১.৩.৪৫]</span>।</p>
<p class="bodytext">নামস্মা আধারত্থে সত্তমীৰিভত্তি হোতি।</p>
<p class="bodytext">পুরিসস্মিং তিট্ঠতি, পুরিসেসু তিট্ঠতি।</p>
<p class="centered">ৰিভত্তিরাসি নিট্ঠিতো।</p>
<p class="subhead">ইত্থিপচ্চযরাসি</p>
<p class="bodytext"><a name="para70"></a><span class="paranum">৭০</span>. <span class="bld">ইত্থিযমত্বা</span> <span class="note">[ক॰ ২৩৭; রূ॰ ১৭৬; নী॰ ৪৬৬; চং॰ ২.৩.১৫; পা॰ ৪.১.৪]</span>।</p>
<p class="bodytext">ইত্থিযং+অতো+আতি ছেদো। অকারন্তনামম্হা ইত্থিযং আপচ্চযো হোতি।</p>
<p class="bodytext">অভাসিতপুমেহি কেহিচি সঞ্ঞাসদ্দেহি নিচ্চং –</p>
<p class="bodytext">কঞ্ঞা, পঞ্ঞা, সঞ্ঞা, নাৰা, সালা, তণ্হা, ইচ্ছা, ভিক্খা, সিক্খা, গীৰা, জিব্হা, ৰীসা, তিংসা, চত্তালীসা, পঞ্ঞাসা ইচ্চাদি।</p>
<p class="bodytext">ভাসিতপুমেহিপি সব্বনামেহি তব্বা, নীয, তপচ্চযন্তেহি চ নিচ্চং –</p>
<p class="bodytext">সব্বা, কতরা, কতমা, অনুভৰিতব্বা, অনুভৰনীযা, গতা, জাতা, ভূতা, হূতা ইচ্চাদি।</p>
<p class="bodytext">অঞ্ঞেহি <a name="M0.0059"></a> পন অনিচ্চং –</p>
<p class="bodytext">কল্যাণা, কল্যাণী, সুন্দরা, সুন্দরী, সোভণা, সোভণী, কুম্ভকারা, কুম্ভকারী, কুম্ভকারিনী, অত্থকামা, অত্থকামী, অত্থকামিনী, পরিব্বাজিকা, পরিব্বাজিকিনী, একাকা, একাকিনী, দীপনা, দীপনী ইচ্চাদি।</p>
<p class="bodytext">সুত্তৰিভত্তেন সমাসে মাতু, ধীতু ইচ্চাদীহি আপচ্চযো হোতি। নন্দমাতা, উত্তরমাতা, দেৰধীতা, রাজধীতা, অস্সমণী হোতি অসক্যধীতরা ইচ্চাদি।</p>
<p class="bodytext">এত্থ চ ‘ইত্থিয’ন্তি কত্থচি সদ্দমত্তস্স ৰা, কত্থচি অত্থমত্তস্স ৰা ইত্থিভাৰে জোতেতব্বেতি অত্থো। এৰঞ্চ সতি ইত্থিপচ্চযাপি স্যাদযো ৰিয জোতকমত্তা এৰ হোন্তি, ন ৰাচকাতি সিদ্ধং হোতি।</p>
<p class="bodytext"><a name="para71"></a><span class="paranum">৭১</span>. <span class="bld">নদাদীহি ঙী</span> <span class="note">[ক॰ ২৩৮; রূ॰ ১৮৭; নী॰ ৪৬৭; নদাদিতো ৰী (বহূসু)]</span>।</p>
<p class="bodytext">নদাদীহি ইত্থিযং টীহোতি। ঙানুবন্ধো ‘ন্তন্তূনংৰীম্হি তো ৰা’তি এত্থ ৰিসেসনত্থো।</p>
<p class="bodytext">নদী, মহী, ইত্থী, কুমারী, তরুণী, ৰাসেট্ঠী, গোতমী, কচ্চানী, কচ্চাযনী, মাণৰী, সামণেরী, নাৰিকী, পঞ্চমী, ছট্ঠী, চতুদ্দসী, পঞ্চদসী, সহস্সী, দসসহস্সী, সতসহস্সী, কুম্ভকারী, মালকারী, চক্খুকরণী, ঞাণকরণী, ধম্মদীপনী ইচ্চাদি।</p>
<p class="bodytext"><a name="para72"></a><span class="paranum">৭২</span>. <span class="bld">ন্তন্তূনং ঙীম্হি তো ৰা</span> <span class="note">[ক॰ ২৩৯, ২৪১; রূ॰ ১৯০, ১৯১; নী॰ ৪৬৮, ৪৭১]</span>।</p>
<p class="bodytext">ন্ত, ন্তূনং তো হোতি ৰা ঙীম্হি পরে।</p>
<p class="bodytext">গচ্ছতী, গচ্ছন্তী, সতী, সন্তী, ভৰিস্সতী, ভৰিস্সন্তী, গুণৰতী, গুণৰন্তী, সতিমতী, সতিমন্তী, সব্বাৰতী, সব্বাৰন্তী, যাৰতী, যাৰন্তী, তাৰতী, তাৰন্তী, ভুত্তৰতী, ভুত্তৰন্তী।</p>
<p class="bodytext"><a name="para73"></a><span class="paranum">৭৩</span>. <span class="bld">গোতো ৰা</span> <span class="note">[ক॰ ২৩৮; রূ॰ ১৮৭; নী॰ ৪৬৭]</span>।</p>
<p class="bodytext">গোসদ্দম্হা <a name="M0.0060"></a> ইত্থিযং ৰী হোতি ৰা।</p>
<p class="bodytext">গাৰী।</p>
<p class="bodytext">ৰাতি কিং? গোকাণা পরিযন্তচারিনীতি পাল়ি। তত্থ কাণাতি অন্ধা।</p>
<p class="bodytext"><a name="para74"></a><span class="paranum">৭৪</span>. <span class="bld">যক্খাদীহিনী চ</span> <span class="note">[ক॰ ২৩৮, ২৪০; রূ॰ ২৮৭, ১৯৩; নী॰ ৪৬৭, ৪৬৯; যক্খাদিত্বিনী চ (বহূসু)]</span>।</p>
<p class="bodytext">যক্খাদীহি অকারন্তেহি ইত্থিযং ৰী চ হোতি ইনী চ।</p>
<p class="bodytext">যক্খী, যক্খিনী, নাগী, নাগিনী, মহিংসী, মহিংসিনী, মিগী, মিগিনী, সীহী, সীহিনী, দীপী, দীপিনী, ব্যগ্ঘী, ব্যগ্ঘিনী, কাকী, কাকিনী, কপোতী, কপোতিনী, মানুসী, মানুসিনী ইচ্চাদি।</p>
<p class="bodytext"><a name="para75"></a><span class="paranum">৭৫</span>. <span class="bld">আরামিকাদীহি</span> <span class="note">[ক॰ ২৪০; রূ॰ ১৯৩; নী॰ ৪৬৯]</span>।</p>
<p class="bodytext">আরামিকাদীহি অকারন্তেহি ইত্থিযং ইনী হোতি।</p>
<p class="bodytext">আরামিকিনী, অন্তরাযিকিনী, নাৰিকিনী, ওলুম্বিকিনী, পংসুকূলিকিনী, পরিব্বাজিকিনী, রাজিনী, একাকিনী ইচ্চাদি।</p>
<p class="bodytext">সঞ্ঞাযং –</p>
<p class="bodytext">মানুসিনী মানুসা ৰা, অঞ্ঞত্র মানুসী সম্পত্তি।</p>
<p class="bodytext"><a name="para76"></a><span class="paranum">৭৬</span>. <span class="bld">ঘরণ্যাদযো</span> <span class="note">[ক॰ ২৪০; রূ॰ ১৯৩; নী॰ ৪৬৯]</span>।</p>
<p class="bodytext">ঘরণীইচ্চাদযো ইত্থিযং নীপচ্চযন্তা সিজ্ঝন্তি।</p>
<p class="bodytext">ঘরণী, ৰেত্রণী, পোক্খরণী-এসু নস্স ণত্তং। আচরিনীযলোপো, আচরিযা ৰা।</p>
<p class="bodytext"><a name="para77"></a><span class="paranum">৭৭</span>. <span class="bld">মাতুলাদিত্বানী</span> <a name="M0.0061"></a> <span class="bld">ভরিযাযং</span> <span class="note">[ক॰ ৯৮; রূ॰ ১৮৯; নী॰ ২৬১]</span>।</p>
<p class="bodytext">মাতুলাদীহি অকারন্তেহি ভরিযাযং আনী হোতি।</p>
<p class="bodytext">মাতুভাতা মাতুলো, তস্স ভরিযা মাতুলানী, এৰং ৰরুণানী, গহপতানী, আচরিযানী, খত্তিযানী।</p>
<p class="bodytext">‘বহুলা’ধিকারা খত্তিযী খত্তিযা চ।</p>
<p class="bodytext"><a name="para78"></a><span class="paranum">৭৮</span>. <span class="bld">যুৰণ্ণেহি নী</span>।</p>
<p class="bodytext">ইৰণ্ণন্তেহি উৰণ্ণন্তেহি চ ইত্থিযং নী হোতি।</p>
<p class="bodytext">ছত্তপাণিনী, দণ্ডপাণিনী, দণ্ডিনী, ছত্তিনী, হত্থিনী, মালিনী, মাযাৰিনী, মেধাৰিনী, পিযপসংসিনী, ব্রহ্মচারিনী, ভযদস্সাৰিনী, অত্থকামিনী, হিতচারিনী, ভিক্খুনী, খত্তিযবন্ধুনী, পটুনী, পরচিত্তৰিদুনী, মত্তঞ্ঞুনী, অত্থঞ্ঞুনী, ধম্মঞ্ঞুনী ইচ্চাদি।</p> 
<p class="bodytext"><a name="para79"></a><span class="paranum">৭৯</span>. <span class="bld">তিম্হাঞ্ঞত্থে</span> <span class="note">[ক্তিম্হাঞ্ঞত্তে (বহূসু), মোগ্গল্লানে ৩১ সুত্তঙ্কে]</span>।</p>
<p class="bodytext">অঞ্ঞপদত্থসমাসে তিপচ্চযন্তম্হা ইত্থিযং নী হোতি।</p>
<p class="bodytext">অহিংসারতিনী, ধম্মরতিনী, ৰচ্ছগিদ্ধিনী, পুত্তগিদ্ধিনী, মুট্ঠস্সতিনী, মিচ্ছাদিট্ঠিনী, সম্মাদিট্ঠিনী, অত্তগুত্তিনী ইচ্চাদি।</p>
<p class="bodytext">অঞ্ঞত্থেতি কিং? ধম্মে রতি ধম্মরতি।</p>
<p class="bodytext"><a name="para80"></a><span class="paranum">৮০</span>. <span class="bld">যুৰাতি</span>।</p>
<p class="bodytext">যুৰতো ইত্থিযন্তি হোতি।</p>
<p class="bodytext">যুৰতি।</p>
<p class="bodytext">এত্থ চ ‘তি’ ইতি সুত্তৰিভত্তেন ৰীস, তিংসতোপিতি হোতি ৰা। ৰীসতি, ৰীসং, তিংসতি, তিংসং।</p>
<p class="bodytext"><a name="para81"></a><span class="paranum">৮১</span>. <span class="bld">উপমা</span> <a name="M0.0062"></a> <span class="bld">সংহিত সহিত সঞ্ঞত সহ সফ ৰামলক্খণাদিতূরুত্বূ</span> <span class="note">[চং॰ ২.৩.৭৯; পা॰ ৪.১.৬৯, ৭০ তূরুতূ (বহূসু)]</span>।</p>
<p class="bodytext">লক্খণাদিতো+ঊরুতো+ঊতি ছেদো।</p>
<p class="bodytext">অঞ্ঞপদত্থসমাসে উপমাদিপুব্বা ঊরুসদ্দম্হা ইত্থিযং ঊ হোতি।</p>
<p class="bodytext">নাগস্স নাসা ৰিয ঊরূ যস্সাতি নাগনাসূরূ, সংহিতা সম্বন্ধা ঊরূ যস্সাতি সংহিতোরূ, সহিতা একবদ্ধা ঊরূ যস্সাতি সহিতোরূ, সঞ্ঞতা অলোলা ঊরূ যস্সাতি সঞ্ঞতোরূ, ঊরুযা <span class="note">[ঊরুনা?]</span> সহ ৰত্ততীতি সহোরূ, সফো ৰুচ্চতি খুরো, সংসিলিট্ঠতায সফভূতা ঊরূ যস্সাতি সফোরূ, ৰামা সুন্দরা ঊরূ যস্সাতি ৰামোরূ, লক্খণসম্পন্না ঊরূ যস্সাতি লক্খণোরূ।</p>
<p class="bodytext">সুত্তৰিভত্তেন ব্রহ্মবন্ধূতি সিজ্ঝতি।</p>
<p class="bodytext">‘‘সচে মং নাগনাসূরূ, ওলোকেয্য পভাৰতী’’তি <span class="note">[জা॰ ২.২০.১৪]</span> চ ‘‘একা তুৰং তিট্ঠসি সহিতূরূ’’তি <span class="note">[জা॰ ১.১৬.২৯৭]</span> চ ‘‘সঞ্ঞতূরূ মহামাযা, কুমারি চারুদস্সনা’’তি <span class="note">[জা॰ ২.১৭.১০৯]</span> চ ‘‘ৰামোরূ সজ মং ভদ্দে’’তি <span class="note">[দী॰ নি॰ ২.৩৪৮]</span> চ ‘‘কারণং নপ্পজানামি, সম্মত্তো লক্খণূরুযা’’তি <span class="note">[দী॰ নি॰ ২.৩৪৮]</span> চ ‘‘গারয্হস্সং ব্রহ্মবন্ধুযা’’তি <span class="note">[জা॰ ২.২২.২১০৯]</span> চ পাল়িপদানি দিস্সন্তি।</p>
<p class="bodytext">তত্থ ‘সজা’তি আলিঙ্গাহি, ‘গারয্হস্স’ন্তি অহং গারয্হো ভৰেয্যং।</p>
<p class="bodytext">এত্থ চ তাপচ্চযন্তা সভাৰইত্থিলিঙ্গা এৰ – লহুতা, মুদুতা, গামতা, জনতা, দেৰতা ইচ্চাদি।</p>
<p class="bodytext">তথা তিপচ্চযন্তা – গতি, মতি, রত্তি, সতি, তুট্ঠি, দিট্ঠি, ইদ্ধি, সিদ্ধি ইচ্চাদি, তথা যাগু, ধাতু, ধেনু, কণ্ডু, কচ্ছু, মাতু, ধীতু <a name="M0.0063"></a>, দুহিতু ইচ্চাদি, জম্বূ, ৰধূ, চমূ, সুতনূ, সরবূ ইচ্চাদি চ। সক্কতগন্থেসু পন সুতনূ, সরবূ ইচ্চাদীসুপি ঊপচ্চযং ৰিদহন্তি।</p>
<p class="bodytext">তত্থ ইত্থিলিঙ্গভূতা সব্বে ‘ইৰণ্ণুৰণ্ণা পিত্থিয’ন্তি সুত্তেন নিচ্চং পসঞ্ঞা হোন্তি। ‘আকারো চ ঘা’তি সুত্তেন নিচ্চং ঘসঞ্ঞো।</p>
<p class="centered">ইত্থিপচ্চযরাসি নিট্ঠিতো।</p>
<p class="subhead">আকারন্তিত্থিলিঙ্গরাসি</p>
<p class="bodytext">ইত্থিলিঙ্গং ছব্বিধং আকারন্তং, ইকারন্তং, ঈকারন্তং, উকারন্তং, ঊকারন্তং, ওকারন্তং। তত্থ কঞ্ঞাসদ্দম্হা অত্থমত্তে পঠমা।</p>
<p class="bodytext"><a name="para82"></a><span class="paranum">৮২</span>. <span class="bld">গসীনং</span> <span class="note">[ক॰ ২২০; রূ॰ ৭৪; নী॰ ৪৪৭]</span>।</p>
<p class="bodytext">কেনচি সুত্তেন অলদ্ধৰিধীনং গসীনং লোপো হোতীতি সিলোপো।</p>
<p class="bodytext">কঞ্ঞা তিট্ঠতি।</p>
<p class="bodytext"><a name="para83"></a><span class="paranum">৮৩</span>. <span class="bld">জন্তুহেত্বীঘপেহি ৰা</span> <span class="note">[ক॰ ১১৮; রূ॰ ১৪৬; নী॰ ২৯৩]</span>।</p>
<p class="bodytext">জন্তু, হেতূহি চ পুন্নপুংসকেসু ঈকারন্তেহি চ ঘতো চ পসঞ্ঞেহি ইৰণ্ণুৰণ্ণেহি চ যোনং লোপো হোতি ৰা।</p>
<p class="bodytext">কঞ্ঞা তিট্ঠন্তি, কঞ্ঞাযো তিট্ঠন্তি।</p>
<p class="bodytext">আমন্তনত্থে পঠমা, ‘গোস্যালপনে’তি গসঞ্ঞা।</p>
<p class="bodytext"><a name="para84"></a><span class="paranum">৮৪</span>. <span class="bld">ঘব্রহ্মাদিত্বে</span> <span class="note">[ক॰ ১১৪, ১৯৩; রূ॰ ১২২, ১৭৮; নী॰ ২৮৮; ঘব্রহ্মাদিতে (বহসু)]</span>।</p>
<p class="bodytext">ঘতো চ ব্রহ্মাদিতো চ গস্স এ হোতি ৰা। আদিসদ্দেন ইসি, মুনি, রেৰতী, কত্তু, খত্তুইচ্চাদিতোপি।</p>
<p class="bodytext">ভোতি <a name="M0.0064"></a> কঞ্ঞে, ভোতি কঞ্ঞা, ভোতিযো কঞ্ঞাযো, ভোতী কঞ্ঞাযো, ‘‘উট্ঠেহি পুত্তিক পব্বজ্জা দুক্করা পুত্তিক’’ ইতি থেরীপাল়ি <span class="note">[থেরীগা॰ ৪৬৫]</span>, তস্মা গে পরে মহাৰুত্তিনা রস্সোপি যুজ্জতি। কুসজাতকে ‘‘ন মে অকাসি ৰচনং, অত্থকামায পুত্তিকে’’তিপি <span class="note">[জা॰ ২.২০.৪৭]</span> অত্থি।</p>
<p class="bodytext">কম্মত্থে দুতিযা, ‘সরো লোপো সরে’তি পুব্বসরলোপো।</p>
<p class="bodytext">কঞ্ঞং পস্সতি, কঞ্ঞা পস্সতি, কঞ্ঞাযো পস্সতি।</p>
<p class="bodytext">কত্তরি ততিযা।</p>
<p class="bodytext"><a name="para85"></a><span class="paranum">৮৫</span>. <span class="bld">ঘপতেকস্মিং নাদীনং যযা</span> <span class="note">[ক॰ ১১১, ১১২; রূ॰ ১৭৯, ১৮৩ নী॰ ২৮৩, ২৮৪]</span>।</p>
<p class="bodytext">ঘতো চ পসঞ্ঞেহি ইৰণ্ণুৰণ্ণেহি চ একত্তে পৰত্তানং নাদীনং পঞ্চন্নং একৰচনানং কমেন য, যা হোন্তি।</p>
<p class="bodytext">কঞ্ঞায কতং, কঞ্ঞাহি কতং। এত্থ চ ঘতোপি যাআদেসো দিস্সতি। ‘‘তে চ তত্থ নিসীদিত্বা, তস্স রুক্খস্স ছাযযা’’ <span class="note">[জা॰ ১.১৪.১৮২]</span> তি চ ‘‘সমন্তা পরিৰারিংসু, তস্স রুক্খস্স ছাযযা’’ <span class="note">[জা॰ ১.১৪.১৮৯]</span> তি চ পাল়ি, তথা ‘‘সক্খরোপমযা ৰদে’’ <span class="note">[সচ্চসঙ্খেপ ১৭৬ গাথা]</span>, ‘‘বালদারকলীলযা’’তি <span class="note">[ৰিভাৰিনী ১৫৪]</span> চ দিস্সন্তি। মহাৰুত্তিনা ঘস্স রস্সো।</p>
<p class="bodytext"><a name="para86"></a><span class="paranum">৮৬</span>. <span class="bld">স্মাহিস্মিংনং ম্হাভিম্হি ৰা</span> <span class="note">[ক॰ ৯৯; রূ॰ ৮১]</span>।</p>
<p class="bodytext">তেসং কমেন ম্হা, ভি, ম্হি হোন্তি ৰা। এতে আদেসা গাথাসু বহুলং দিস্সন্তি।</p>
<p class="bodytext">কঞ্ঞাহি কতং, কঞ্ঞাভি কতং।</p>
<p class="bodytext">সম্পদানে <a name="M0.0065"></a> চতুত্থী, কঞ্ঞায দেতি, কঞ্ঞানং দেতি, কঞ্ঞায আভতং ৰত্থং, কঞ্ঞানং আভতং ৰত্থং।</p>
<p class="bodytext">অপাদানে পঞ্চমী, কঞ্ঞায অপেতি, কঞ্ঞম্হা অপেতিরস্সত্তং, কঞ্ঞাহি কঞ্ঞাভি অপেতি।</p>
<p class="bodytext">সম্বন্ধে ছট্ঠী, কঞ্ঞায সন্তকং, কঞ্ঞানং সন্তকং।</p>
<p class="bodytext">ওকাসে সত্তমী, কঞ্ঞায তিট্ঠতি।</p>
<p class="bodytext"><a name="para87"></a><span class="paranum">৮৭</span>. <span class="bld">যং</span> <span class="note">[ক॰ ১১৬; রূ॰ ১৮০; নী॰ ৪৪৩]</span>।</p>
<p class="bodytext">ঘতো চ পসঞ্ঞেহি ইৰণ্ণুৰণ্ণেহি চ স্মিংনো যং হোতি ৰা।</p>
<p class="bodytext">কঞ্ঞাযং তিট্ঠতি, কঞ্ঞায তিট্ঠতি, কঞ্ঞাসু তিট্ঠতি।</p>
<p class="bodytext">সদ্ধা মেধা পঞ্ঞা ৰিজ্জা, চিন্তা মন্তা ৰীণা তণ্হা।</p>
<p class="bodytext">ইচ্ছা মুচ্ছা এজা মাযা, মেত্তা মত্তা সিক্খা ভিক্খা।</p>
<p class="bodytext">জঙ্ঘা গীৰা জিব্হা ৰাচা, ছাযা আসা গঙ্গানাৰা।</p>
<p class="bodytext">গাথা সেনা লেখা সাখা, মালা ৰেলা পূজা খিড্ডা।</p>
<p class="bodytext">পিপাসা ৰেদনা সঞ্ঞা, চেতনা তসিণাপজা।</p>
<p class="bodytext">দেৰতা ৰট্টকা গোধা, বলাকা পরিসা সভা।</p>
<p class="bodytext">ঊকা সেফালিকা লঙ্কা, সলাকা ৰালিকা সিখা।</p>
<p class="bodytext">ৰিসাখা ৰিসিখা সাখা, গচ্ছা ৰঞ্ঝা জটা ঘটা।</p>
<p class="bodytext">জেট্ঠা সোণ্ডা ৰিতণ্ডা চ, ৰরুণা ৰনিতা লতা।</p>
<p class="bodytext">কথা নিদ্দা সুধা রাধা, ৰাসনা সীসপা পপা।</p>
<p class="bodytext">পভা সীমা খমা জাযা, খত্তিযা সক্খরা সুরা।</p>
<p class="bodytext">দোলা তুলা সিলা লীলা, লালে’লা মেখলা কলা।</p>
<p class="bodytext">ৰল়ৰা’ <a name="M0.0066"></a> লম্বুসা মূসা, মঞ্জূসা সুলসা দিসা।</p>
<p class="bodytext">নাসা জুণ্হা গুহা ঈহা, লসিকা ৰসুধাদযো।</p>
<p class="bodytext"><a name="para88"></a><span class="paranum">৮৮</span>. <span class="bld">নম্বাদীহি</span> <span class="note">[নম্বাদীহি (বহূসু)]</span>।</p>
<p class="bodytext">গসঞ্ঞেহি অম্ব, অন্ন, অম্মইচ্চেতেহি গস্স এ ন হোতি।</p>
<p class="bodytext"><a name="para89"></a><span class="paranum">৮৯</span>. <span class="bld">রস্সো ৰা</span>।</p>
<p class="bodytext">অম্বাদীনং রস্সো হোতি ৰা গে পরে।</p>
<p class="bodytext">ভোতি অম্ব, ভোতি অম্বা, ভোতি অন্ন, ভোতি অন্না, ভোতি অম্ম, ভোতি অম্মা, সেসং কঞ্ঞাসমং।</p>
<p class="bodytext">এত্থ ৰিসেসৰিধানমুচ্চতে।</p>
<p class="bodytext"><a name="para90"></a><span class="paranum">৯০</span>. <span class="bld">তি সভাপরিসায</span>।</p>
<p class="bodytext">সভাপরিসাহি স্মিংনোতি হোতি। ‘ঘো স্সংস্সাস্সায তীসূ’তি সুত্তেন তিম্হি রস্সো।</p>
<p class="bodytext">সভতি, সভায, সভাযং, সভাসু, পরিসতি, পরিসায, পরিসাযং, পরিসাসু, তমদ্দস মহাব্রহ্মা, নিসিন্নং সম্হি পরিসতি, ইতি ভগৰা তস্মিং পরিসতি সুৰণ্ণৰণ্ণং কাযং ৰিৰরি <span class="note">[ম॰ নি॰ ১.৩৫৯]</span>।</p>
<p class="bodytext">নন্দমাতা, রাজধীতাইচ্চাদীসু ‘ঘব্রহ্মাদিত্বে’তি ঘস্স এত্তং।</p>
<p class="bodytext">অচ্ছরিযং নন্দমাতে, অব্ভুতং নন্দমাতে <span class="note">[অ॰ নি॰ ৭.৫৩]</span>, ভোতি দেৰধীতে, ভোতি সক্যধীতরে-মহাৰুত্তিনা সমাসে স্যাদীসু আরত্তং রস্সত্তঞ্চ। ল্তুপচ্চযন্তা পন যেভুয্যেন তীসু লিঙ্গেসু সমানরূপা হোন্তি, ‘‘অত্থধম্মং পরিপুচ্ছিতা চ উগ্গহেতা <a name="M0.0067"></a> চ ধম্মানং সোতা চ পযিরূপাসিতা চা’’তি থেরীপাল়ি। তথা ক্বচি গচ্ছন্তাদিসদ্দাপি। তমোখন্ধং পদালযং, এৰং দুব্ভাসিতং ভণং ইচ্চাদি-তত্থ পদালযন্তি পদালযন্তী, ভণন্তি ভণন্তীতি অত্থো।</p>
<p class="bodytext">ৰীসা, তিংসা, চত্তালীসা, পঞ্ঞাসা ইচ্চেতে সঙ্খ্যারাসিম্হি আগমিস্সন্তি।</p>
<p class="centered">আকারন্তিত্থিলিঙ্গরাসি নিট্ঠিতো।</p>
<p class="subhead">ইকারন্তিত্থিলিঙ্গরাসি</p>
<p class="bodytext">‘গসীন’ন্তি সিলোপো। রত্তি তিট্ঠতি, রত্তিযো তিট্ঠন্তি।</p>
<p class="bodytext">‘জন্তুহেত্বা’দিসুত্তেন যোলোপে –</p>
<p class="bodytext"><a name="para91"></a><span class="paranum">৯১</span>. <span class="bld">যোলোপনীসু দীঘো</span> <span class="note">[ক॰ ৮৮; রূ॰ ১৪৭; নী॰ ২৪৫]</span>।</p>
<p class="bodytext">তিলিঙ্গে যোনং লোপে চ নিআদেসে চ রস্সানং দীঘো হোতি।</p>
<p class="bodytext">রত্তী তিট্ঠন্তি।</p>
<p class="bodytext"><a name="para92"></a><span class="paranum">৯২</span>. <span class="bld">যে পস্সিৰণ্ণস্স</span>।</p>
<p class="bodytext">ৰিভত্তিভূতে ৰিভত্তাদেসভূতে চ যকারে পরে পসঞ্ঞস্স ইৰণ্ণস্স লোপো হোতি। গাথাসুযেৰ ইদং ৰিধানং দট্ঠব্বং।</p>
<p class="bodytext">রত্যো তিট্ঠন্তি <span class="note">[রূ॰ ৮৪ পিট্ঠে]</span> -সন্ধিৰসেন আদিতকারলোপো।</p>
<p class="bodytext"><a name="para63"></a><span class="paranum">৬৩</span>. <span class="bld">অযুনং ৰা দীঘো</span> <span class="note">[ক॰ ৮৮; রূ॰ ১৪৭; নী॰ ২৪৫]</span>।</p>
<p class="bodytext">গে পরে তিলিঙ্গে অইউনং দীঘো হোতি ৰা।</p>
<p class="bodytext">হে <a name="M0.0068"></a> রত্তী, হে রত্তি। বহুৰচনে হে রত্তী, হে রত্তিযো, হে রত্যো।</p>
<p class="bodytext">অংৰচনে ‘পরো ক্বচী’তি সুত্তেন পরসরে লুত্তে নিগ্গহীতং পুব্বে ইৰণ্ণুৰণ্ণেসু তিট্ঠতি।</p>
<p class="bodytext">রত্তিং, তথা ইত্থিং, ধেনুং, ৰধুং, অগ্গিং, দণ্ডিং, ভিক্খুং, সযম্ভুং ইতি। রত্তিযং, ‘বুজ্ঝস্সু জিনবোধিয’ন্তি পাল়ি <span class="note">[বু॰ ৰং॰ ২.১৮২]</span>, রত্তিনং ৰা, ‘যাৰন্তো পুরিসস্সত্থং, গুয্হং জানন্তি মন্তিন’ন্তিপাল়ি <span class="note">[জা॰ ১.১৫.৩৩৫]</span>।</p>
<p class="bodytext">রত্তী, রত্তিযো, রত্যো-‘ঘপতেকস্মিং নাদীনং যযা’তি নাদীনং যা হোতি, রত্তিযা, যকারে পরে ইৰণ্ণলোপো, রত্যা।</p>
<p class="bodytext"><a name="para94"></a><span class="paranum">৯৪</span>. <span class="bld">সুনংহিসু</span> <span class="note">[ক॰ ৮৯; রূ॰ ৮৭; নী॰ ২৪৬]</span>।</p>
<p class="bodytext">সু, নং, হিসু রস্সানং দীঘো হোতি।</p>
<p class="bodytext">রত্তীহি, রত্তীভি, রত্তিযা, রত্যা, রত্তীনং, রত্তিযা, রত্যা, রত্তীহি, রত্তীভি, রত্তিযা, রত্যা, রত্তীনং, রত্তিযা, রত্যা, রত্তিযং, রত্যং, রত্তীসু।</p>
<p class="bodytext">এত্থ গরূ সু, নং, হিসু দীঘত্তং অনিচ্চং ইচ্ছন্তি, তং গাথাসু যুজ্জতি।</p>
<p class="bodytext">পত্তি যুত্তি ৰুত্তি কিত্তি, মুত্তি তিত্তি খন্তি কন্তি।</p>
<p class="bodytext">সন্তি তন্তি সিদ্ধি সুদ্ধি, ইদ্ধি ৰুদ্ধি বুদ্ধি বোধি।</p>
<p class="bodytext">ভূমি জাতি পীতি সুতি, নন্দি সন্ধি সাণি কোটি।</p>
<p class="bodytext">দিট্ঠি ৰুড্ঢি তুট্ঠি যট্ঠি, পাল়ি আল়ি নাল়ি কেল়ি।</p>
<p class="bodytext">সতি মতি গতি মুতি, ধীতি যুৰতি ৰিকতি।</p>
<p class="bodytext">রতি রুচি রস্মি অসনি ৰসনি ওসধি অঙ্গুলি ধূলি দুদ্রভি</p>
<p class="bodytext">দোণি <a name="M0.0069"></a> অটৰি ছৰিআদযো রত্তাদি।</p>
<p class="bodytext">এত্থ ৰিসেসৰিধানমুচ্চতে।</p>
<p class="bodytext"><a name="para95"></a><span class="paranum">৯৫</span>. <span class="bld">রত্তাদীহি টো স্মিংনো</span> <span class="note">[ক॰ ৬৯; রূ॰ ১৮৬; নী॰ ২১৮, ২১৯; রত্ত্যাদীহি টো স্মিনো (বহূসু) রত্যাদীহি (কত্থচি)]</span>।</p>
<p class="bodytext">রত্তিসদ্দ, আদিসদ্দেহি স্মিংনো টো হোতি ৰা।</p>
<p class="bodytext">দিৰা চ রত্তো চ <span class="note">[খু॰ পা॰ ৬.২; জা॰ ১.৯.৯২]</span>, আদো, আদিম্হি, পাদাদো, পাদাদিম্হি, গাথাদো, গাথাদিম্হি-আদিসদ্দো পন পুল্লিঙ্গোযেৰ, রত্তিং ভোজনং ভুঞ্জতি, আদিং তিট্ঠতীতি আধারত্থে দুতিযাৰ, রত্যো অমোঘা গচ্ছন্তি <span class="note">[জা॰ ২.২২.১০৫]</span>, তিণলতানি ওসধ্যো <span class="note">[জা॰ ২.২২.২১৭৪]</span>, ততো রত্যা ৰিৰসানে <span class="note">[জা॰ ২.২২.১৬৮৯]</span>, ন জচ্চা ৰসলো হোতি, ন জচ্চা হোতি ব্রাহ্মণো <span class="note">[সু॰ নি॰ ১৪২]</span> -জচ্চাতি জাতিযা, ন নিকত্যা সুখমেধতি <span class="note">[জা॰ ১.১.৩৮]</span>, খন্ত্যা ভিয্যো ন ৰিজ্জতি <span class="note">[সং॰ নি॰ ১.২৫০]</span>।</p>
<p class="bodytext">নাঞ্ঞত্র বোজ্ঝা তপসা <span class="note">[সং॰ নি॰ ১.৯৮]</span>, যথেৰ খলতী ভূম্যা, ভূম্যাযেৰ পতিট্ঠতি <span class="note">[জা॰ ২.২২.১৫২২]</span>, মহাৰুত্তিনা মাতি, পিতিসদ্দা নাদীহি সদ্ধিং মত্যা, পেত্যাতি সিজ্ঝন্তি, মত্যা চ পেত্যা চ এতং জানামিমাতিতো পিতিতোতি অত্থো, মত্যা চ পেত্যা চ কতং সুসাধু <span class="note">[জা॰ ২.১৮.৬১]</span> -কতন্তি কতং নামং, সুসাধূতি অতিসুন্দরং। ‘অনুঞ্ঞাতো অহং মত্যা, সঞ্চত্তো পিতরা অহ’ন্তি <span class="note">[জা॰ ২.২২.২৯]</span> পাল়িপদানি। ‘মাতীনং দোহল়ো নাম জনিন্দ ৰুচ্চতী’ <span class="note">[জা॰ ২.২২.১৩৪৭]</span> তি চ পাল়ি, ৰীসতি, তিংসতি, সট্ঠি, সত্ততি, অসীতি, নৰুতি, কোটি, পকোটি ইচ্চেতে সঙ্খ্যারাসিম্হি আগমিস্সন্তি।</p>
<p class="centered">ইকারন্তিত্থিলিঙ্গরাসি নিট্ঠিতো।</p>
<p class="subhead">ঈকারন্তিত্থিলিঙ্গরাসি</p>
<p class="bodytext"><a name="para96"></a><span class="paranum">৯৬</span>. <span class="bld">সিম্হি নানপুংসকস্স</span> <span class="note">[ক॰ ৮৫; রূ॰ ১৫০; নী॰ ২৩৯ মোগ-দু॰ ৬৬; সিস্মিং (বহূসু)]</span>।</p>
<p class="bodytext">সিম্হি <a name="M0.0070"></a> পরে অনপুংসকস্স পুমিত্থীনং দীঘস্স রস্সো ন হোতি।</p>
<p class="bodytext">ইত্থী তিট্ঠতি, ইত্থী তিট্ঠন্তি।</p>
<p class="bodytext"><a name="para97"></a><span class="paranum">৯৭</span>. <span class="bld">একৰচনযোস্বঘোনং</span> <span class="note">[ক॰ ৮৪; রূ॰ ১৪৪; নী॰ ২৩৭, ২৩৮]</span>।</p>
<p class="bodytext">ঘো চ ও চ ঘো, ন ঘো অঘো। একৰচনেসু চ যোসু চ পরেসু ঘ, ওৰজ্জিতানং সব্বেসং দীঘানং রস্সো হোতি।</p>
<p class="bodytext">ইত্থিযো তিট্ঠন্তি, ইথ্যো তিট্ঠন্তি।</p>
<p class="bodytext"><a name="para98"></a><span class="paranum">৯৮</span>. <span class="bld">গে ৰা</span> <span class="note">[ক॰ ২৪৫, ২৪৬; রূ॰ ১৫২, ৭৩; নী॰ ৪৭৬-৯]</span>।</p>
<p class="bodytext">গে পরে ঘ, ওৰজ্জিতানং সব্বেসং দীঘানং রস্সো হোতি ৰা।</p>
<p class="bodytext">ভোতি ইত্থি, ভোতি ইত্থী, ভোতিযো ইত্থী, ভোতিযো ইত্থিযো, ভোতিযো ইথ্যো, ইত্থিং পস্সতি।</p>
<p class="bodytext"><a name="para99"></a><span class="paranum">৯৯</span>. <span class="bld">যং পীতো</span> <span class="note">[ক॰ ২২৩; রূ॰ ১৮৮; নী॰ ৪৫০]</span>।</p>
<p class="bodytext">যো পসঞ্ঞো ঈকারো, ততো অংৰচনস্স যং হোতি ৰা।</p>
<p class="bodytext">ইত্থিযং পস্সতি, এত্থ চ যন্তি সুত্তৰিভত্তেন ‘‘বুজ্ঝস্সু জিনবোধিয’’ন্তি <span class="note">[বু॰ ৰং॰ ২.১৮২]</span> সিজ্ঝতি। ইত্থী পস্সতি, ইত্থিযো পস্সতি, ইথ্যো <a name="M0.0071"></a> পস্সতি, ইত্থিযা, ইথ্যা, ইত্থীহি, ইত্থীভি, ইত্থিযা, ইথ্যা, ইত্থীনং, ইত্থিযা, ইত্থিম্হা, ইথ্যা, ইত্থীহি, ইত্থীভি, ইত্থিযা, ইথ্যা, ইত্থীনং, ইত্থিযা, ইথ্যা, ইত্থিযং, ইথ্যং, ইত্থিম্হি, ইত্থীসু।</p>
<p class="bodytext">নদী সন্দতি, নদী সন্দন্তি, নদিযো সন্দন্তি।</p>
<p class="bodytext">ইৰণ্ণলোপে সন্ধিসুত্তেন যকারে পরে তৰগ্গস্স চৰগ্গো, যস্স চ পুব্বরূপং <span class="note">[ক॰ ৯৮; রূ॰ ৮৭ পিট্ঠে; নী॰ ১০৪; ২৬২-৩-৪]</span>। নজ্জো সন্দন্তি <span class="note">[ক॰ ৯৮; রূ॰ ৮৭ পিট্ঠে; নী॰ ১০৪; ২৬২-৩-৪]</span>, নাদ্যেকৰচনেসু নজ্জা কতং, নজ্জা দেতি, নজ্জা অপেতি, নজ্জা সন্তকং, নজ্জা তিট্ঠতি, নজ্জং তিট্ঠতি, সেসরূপানি ইত্থিসদিসানি।</p>
<p class="bodytext">এৰং গচ্ছতী গচ্ছন্তী, সতী সন্তী, অসতী অসন্তী, মহতী মহন্তী, ব্রহ্মতী ব্রন্তী, ভোতী ভোন্তী, ভৰিস্সতী ভৰিস্সন্তী, গমিস্সতী গমিস্সন্তী, গুণৰতী গুণৰন্তী, সীলৰতী সীলৰন্তী, সতিমতী সতিমন্তী, সিরিমতী সিরিমন্তী, কতৰতী কতৰন্তী, ভুত্তাৰতী ভুত্তাৰন্তী, সব্বাৰতী সব্বাৰন্তী, যাৰতী যাৰন্তী, তাৰতী তাৰন্তী। কম্হি আগমে রস্সো, যাৰতিকা, তাৰতিকা।</p>
<p class="bodytext">গাৰী, যক্খী, যক্খিনী, আরামিকিনী, দণ্ডপাণিনী, দণ্ডিনী, ভিক্খুনী, পরচিত্তৰিদুনী, মুট্ঠস্সতিনী, ঘরণী, পোক্খরণী, আচরিনী, মাতুলানী, গহপতানী ইচ্চাদযো। নদাদি।</p>
<p class="bodytext">ৰিসেসৰিধানমুচ্চতে।</p>
<p class="bodytext"><a name="para100"></a><span class="paranum">১০০</span>. <span class="bld">নজ্জা যোস্বাম</span> <span class="note">[নী॰ ২৬২]</span>।</p>
<p class="bodytext">যোসু পরেসু নদিযা অন্তে আমআগমো হোতি ৰা।</p>
<p class="bodytext">নজ্জাযো <a name="M0.0072"></a> সন্দন্তি <span class="note">[সং॰ নি॰ ৩.২২৪]</span>, নজ্জাযো সুপতিত্থাযো <span class="note">[জা॰ ২.২২.১৪১৪]</span> তি পাল়ি, নিমিজাতকে পন নজ্জোনুপরিযাযতি, নানাপুপ্ফদুমাযুতাতি চ নজ্জো চানুপরিযাতীতি <span class="note">[জা॰ ২.২২.৫৩৭]</span> চ পাল়ি, তত্থ মহাৰুত্তিনা সিস্স ওত্তং।</p>
<p class="bodytext">উট্ঠেহি রেৰতে সুপাপকম্মে <span class="note">[ৰি॰ ৰ॰ ৮৬৩]</span>, দাসা চ দাস্যো চ, অনুজীৰিনো <span class="note">[জা॰ ১.১০.১০১]</span>, বারাণস্যং মহারাজ, কাকরাজা নিৰাসকো <span class="note">[জা॰ ১.৩.১২৪]</span>, বারাণস্যং অহু রাজা <span class="note">[জা॰ ১.১৬.১৭৮]</span>, রঞ্ঞো মনো উম্মাদন্ত্যা নিৰিট্ঠো, উম্মাদন্ত্যা রমিত্বান, সিৰিরাজা ততো সিযং <span class="note">[জা॰ ২.১৮.৭০]</span>, দারকেৰ অহং নেস্সং। ব্রাহ্মণ্যা পরিচারকে <span class="note">[জা॰ ২.২২.২১১১]</span>। তথা যোসু পোক্খরঞ্ঞো। নাদীসু পথব্যা, পুথব্যা, পোক্খরঞ্ঞা। স্মিংম্হি পথব্যা, পথব্যং, পুথব্যা, পুথব্যং, পোক্খরঞ্ঞা, পোক্খরঞ্ঞং, ৰেত্রঞ্ঞা, ৰেত্রঞ্ঞং <span class="note">[ৰে ত্ররঞ্ঞা, (নিস্সয)]</span> ইচ্চাদীনি দিস্সন্তি।</p>
<p class="centered">ঈকারন্তিত্থিলিঙ্গরাসি নিট্ঠিতো।</p>
<p class="subhead">উকারন্তিত্থিলিঙ্গরাসি</p>
<p class="bodytext">সিলোপো, ধেনু গচ্ছতি, ধেনুযো গচ্ছন্তি, যোলোপে দীঘো, ধেনূ গচ্ছন্তি, ভোতি ধেনু, ভোতি ধেনূ, ভোতিযো ধেনুযো, ভোতিযো ধেনূ, ধেনুং পস্সতি, ধেনুযো পস্সতি, ধেনূ পস্সতি, ধেনুযা, ধেনূহি, ধেনূভি, ধেনুযা, ধেনূনং, ধেনুযা, ধেনুম্হা, ধেনূহি, ধেনূভি, ধেনুযা, ধেনূনং, ধেনুযা, ধেনুযং, ধেনুম্হি, ধেনূসু।</p>
<p class="bodytext">এৰং যাগু, কাসু, দদ্দু, কণ্ডু, কচ্ছু, রজ্জু, করেণু, পিযঙ্গু, সস্সু ইচ্চাদযো। ধেন্বাদি।</p>
<p class="bodytext"><span class="bld">ধাতু</span>সদ্দো <a name="M0.0073"></a> পন পাল়িনযে ইত্থিলিঙ্গো, সদ্দসত্থনযে পুমিত্থিলিঙ্গো।</p>
<p class="bodytext">মাতু, ধীতু, দুহিতুসদ্দা ইত্থি লিঙ্গা, তেসং রূপং পিতাদিগণে আগমিস্সতি।</p>
<p class="centered">উকারন্তিত্থিলিঙ্গরাসি নিট্ঠিতো।</p>
<p class="subhead">ঊকারন্তিত্থিলিঙ্গরাসি</p>
<p class="bodytext">ৰধূ গচ্ছতি, ৰধূ গচ্ছন্তি, যোসু রস্সো, ৰধুযো গচ্ছন্তি, ভোতি ৰধু, ভোতি ৰধূ, ভোতিযো ৰধূ, ৰধুযো, ৰধুং, ৰধূ, ৰধুযো, ৰধুযা, ৰধূহি, ৰধূভি, ৰধুযা, ৰধূনং, ৰধুযা, ৰধুম্হা, ৰধূহি, ৰধূভি, ৰধুযা, ৰধূনং, ৰধুযা, ৰধুযং, ৰধূসু। এৰং জম্বূ, সরভূ, সুতনূ, নাগনাসূরূ, সংহিতোরূ, ৰামোরূ, লক্খণূরূ, ব্রহ্মবন্ধূ, ভূ, চমূ ইচ্চাদযো। ৰধাদি।</p>
<p class="bodytext">সাহং গন্ত্বা মনুস্সত্তং, ৰদঞ্ঞূ ৰীতমচ্ছরাতি <span class="note">[ৰি॰ ৰ॰ ৬৩৪]</span> চ কোধনা অকতঞ্ঞূ চাতি <span class="note">[জা॰ ১.১.৬৩]</span> চ পাল়িযো, তস্মা নীপচ্চযং ৰিনাপি ক্বচি ঊকারন্তকিতকসদ্দা ইত্থিলিঙ্গা ভৰন্তি।</p>
<p class="centered">ঊকারন্তিত্থিলিঙ্গরাসি নিট্ঠিতো।</p>
<p class="subhead">ওকারন্তরাসি</p>
<p class="bodytext">গোসদ্দো দ্বিলিঙ্গো। তস্স রূপানি কানিচি দ্বিযত্থৰসেন ইত্থিযম্পি ৰত্তন্তি পুমেপি ৰত্তন্তি মিস্সকেপি ৰত্তন্তি, কানিচি ইত্থিযং কানিচি পুমে। ইধ পন সব্বানি যানি সমোধানেত্বা দীপিযন্তে।</p>
<p class="bodytext">সিলোপো, গোগচ্ছতি-এত্থ চ গোতি অভিন্নসদ্দলিঙ্গত্তা গোণোতিপি যুজ্জতি, গাৰীতিপি যুজ্জতি।</p>
<p class="bodytext"><a name="para101"></a><span class="paranum">১০১</span>. <span class="bld">গোস্সাগসিহিনংসু</span> <a name="M0.0074"></a> <span class="bld">গাৰগৰা</span> <span class="note">[ক॰ ৭৩-৫; রূ॰ ১৬৯, ১৭০, ১৭৪; নী॰ ২২৪]</span>।</p>
<p class="bodytext">গ, সি, হি, নংৰজ্জিতাসু ৰিভত্তীসু গোসদ্দস্স গাৰ, গৰাদেসা হোন্তি।</p>
<p class="bodytext"><a name="para102"></a><span class="paranum">১০২</span>. <span class="bld">উভগোহি টো</span> <span class="note">[ক॰ ২০৫; রূ॰ ১৬০; নী॰ ৪২১]</span>।</p>
<p class="bodytext">উভ, গোহি যোনং টো হোতি।</p>
<p class="bodytext">গাৰো, গৰো, হে গো, হে গাৰো, হে গৰো, গাৰং, গৰং।</p>
<p class="bodytext"><a name="para103"></a><span class="paranum">১০৩</span>. <span class="bld">গাৰুম্হি</span> <span class="note">[ক॰ ৭৬; রূ ১৭১, ২২৬]</span>।</p>
<p class="bodytext">অংম্হি গোস্স গাৰু হোতি ৰা।</p>
<p class="bodytext">গাৰুং, গাৰো, গৰো, গাৰেন, গৰেন।</p>
<p class="bodytext"><a name="para104"></a><span class="paranum">১০৪</span>. <span class="bld">নাস্সা</span>।</p>
<p class="bodytext">গোস্স গাৰ, গৰাদেসতো নাৰচনস্স আ হোতি ৰা।</p>
<p class="bodytext">গাৰা, গৰা, গোহি, গোভি, গাৰস্স, গৰস্স।</p>
<p class="bodytext"><a name="para105"></a><span class="paranum">১০৫</span>. <span class="bld">গৰং সেন</span>।</p>
<p class="bodytext">সেন সহ গোস্স গৰং হোতি ৰা।</p>
<p class="bodytext">গৰং, গোনং।</p>
<p class="bodytext"><a name="para106"></a><span class="paranum">১০৬</span>. <span class="bld">গুন্নঞ্চ নংনা</span> <span class="note">[ক॰ ৮১; রূ॰ ১৭২; নী॰ ২৩০]</span>।</p>
<p class="bodytext">নংনা সহ গোস্স গুন্নঞ্চ হোতি গৰঞ্চ।</p>
<p class="bodytext">গুন্নং, গৰং, গাৰস্মা, গৰস্মা, গাৰম্হা, গৰম্হা, গাৰা, গৰা, গোহি, গোভি, গাৰস্স, গৰস্স, গৰং, গোনং, গুন্নং, গৰং, গাৰস্মিং, গাৰম্হি, গাৰে, গৰস্মিং, গৰম্হি, গৰে, গোসু, গাৰেসু, গৰেসু।</p>
<p class="bodytext">যোসু <a name="M0.0075"></a> গাৰ, গৰাদেসে কতে অতো যোনং টা, টে চ হোন্তি, উসভা রুক্খা গাৰিযো গৰা চ <span class="note">[জা॰ ১.১.৭৭]</span>। বলগৰা দম্মগৰা ৰা গঙ্গায পারং অগমিংসু। অথাপরে পতারেসি বলগাৰে দম্মগাৰে <span class="note">[ম॰ নি॰ ১.৩৫২ (থোকং ৰিসদিসং)]</span> তি পাল়িপদানি।</p>
<p class="bodytext">এত্থ চ গাৰো নো পরমা মিত্তা, যাসু জাযন্তি ওসধা <span class="note">[সু॰ নি॰ ২৯৮]</span> তি চ, গৰা খীরং, খীরম্হা দধি, দধিম্হা নৰনীতং, নৰনীতম্হা সপ্পি, সপ্পিম্হা সপ্পিমণ্ডোতি চ ইত্থিযং ৰত্তন্তি। গাৰিযো গৰাতি চ বলগৰা দম্মগৰা বলগৰে দম্মগৰেতি <span class="note">[ম॰ নি॰ ১.৩৫১]</span> চ গাৰুং ৰা তে দম্মি গাৰিং ৰা তে দম্মীতি চ গৰংৰ সিঙ্গিনো সিঙ্গন্তি <span class="note">[জা॰ ১.১২.৩৯]</span> চ পুমে ভৰন্তি। অতিত্থেনেৰ গাৰো পতারেসি, অথ খো তা গাৰো মজ্ঝে গঙ্গায অনযব্যসনং আপজ্জিংসূ <span class="note">[ম॰ নি॰ ১.৩৫০]</span> তি চ অন্নদা বলদা চেতা, ৰণ্ণদা সুখদা চ তা, এতমত্থৰসং ঞত্বা, নাস্সু গাৰো হনিংসু তেতি <span class="note">[সু॰ নি॰ ২৯৮]</span> চ ভদ্দৰসেন ইত্থিযং অত্থৰসেন মিস্সকে ৰত্তন্তি। গুন্নং চে তরমানানং, গৰং চে তরমানানং, উজুং গচ্ছতি পুঙ্গৰো, সব্বা তা উজুং গচ্ছন্তীতি <span class="note">[জা॰ ১.৪.১৩৫; ২.১৮.১০৪]</span> চ মিস্সকে এৰ। বলগৰ, দম্মগৰসদ্দা জরগ্গৰ, পুঙ্গৰ, সগৰ, পরগৰ, দারগৰসদ্দা ৰিয অকারন্তা সমাসসদ্দাতিপি যুজ্জতি।</p>
<p class="bodytext">মিস্সকট্ঠানেসু পন ইত্থিবহুলত্তা তা গাৰো এতা গাৰোতিআদিনা ইত্থিলিঙ্গমেৰ দিস্সতি।</p>
<p class="centered">ইতি ওকারন্তরাসি।</p>
<p class="centered">ইত্থিলিঙ্গরাসি নিট্ঠিতো।</p>
<p class="subhead">পুল্লিঙ্গরাসি</p>
<p class="subhead"><span class="bld">অকারন্ত পুল্লিঙ্গপুরিসাদিরাসি</span></p>
<p class="bodytext">অথ পুল্লিঙ্গানি দীপিযন্তে।</p>
<p class="bodytext">সত্তৰিধং পুল্লিঙ্গং – অদন্তং, আদন্তং, ইদন্তং, ঈদন্তং, উদন্তং, ঊদন্তং, ওদন্তং।</p>
<p class="bodytext"><a name="para107"></a><span class="paranum">১০৭</span>. <span class="bld">সিস্সো</span> <span class="note">[ক॰ ১০৪; রূ॰ ৬৬; নী॰ ২৭২]</span>।</p>
<p class="bodytext">অতো সিস্স ও হোতি পুমে।</p>
<p class="bodytext">পুরিসো তিট্ঠতি।</p>
<p class="bodytext"><a name="para108"></a><span class="paranum">১০৮</span>. <span class="bld">অতো যোনং টাটে</span> <span class="note">[ক॰ ১০৭; রূ॰ ৬৯; নী॰ ২৭৫, ২৭৭]</span>।</p>
<p class="bodytext">অতো পঠমাযোনং দুতিযাযোনঞ্চ কমেন টা, টে হোন্তি পুং, নপুংসকেসু। টানুবন্ধো সব্বাদেসত্থো।</p>
<p class="bodytext">পুরিসা তিট্ঠন্তি।</p>
<p class="bodytext">‘গসীন’ন্তি সিলোপো, ভো পুরিস, ‘অযুনং ৰা দীঘো’তি দীঘো, ভো পুরিসা, ভোন্তো পুরিসা, পুরিসং, পুরিসে।</p>
<p class="bodytext"><a name="para109"></a><span class="paranum">১০৯</span>. <span class="bld">অতেন</span> <span class="note">[ক॰ ১০৩; রূ॰ ৭৯; নী॰ ২৭১]</span>।</p>
<p class="bodytext">অতো নাৰচনস্স এনাদেসো হোতি পুং, নপুংসকেসু।</p>
<p class="bodytext">পুরিসেন।</p>
<p class="bodytext"><a name="para110"></a><span class="paranum">১১০</span>. <span class="bld">সুহিস্বস্সে</span> <span class="note">[ক॰ ১০১; রূ॰ ৮০; নী॰ ৬৮]</span>।</p>
<p class="bodytext">সু, হিসু পরেসু অস্স এ হোতি পুং, নপুংসকেসু।</p>
<p class="bodytext">পুরিসেহি, পুরিসেভি।</p>
<p class="bodytext"><a name="para111"></a><span class="paranum">১১১</span>. <span class="bld">সুউ</span> <a name="M0.0077"></a> <span class="bld">সস্স</span> <span class="note">[ক॰ ৬১; রূ॰ ৮৬; নী॰ ২০৮]</span>।</p>
<p class="bodytext">সস্স আদিম্হি সাগমো হোতি। উকারো উচ্চারণত্থো, ঞানুবন্ধো আদিম্হীতি দীপনত্থো।</p>
<p class="bodytext">পুরিসস্স, ‘সুনংহিসূ’তি দীঘো। পুরিসানং, পুরিসস্মা, পুরিসম্হা।</p>
<p class="bodytext"><a name="para112"></a><span class="paranum">১১২</span>. <span class="bld">স্মাস্মিংনং</span> <span class="note">[ক॰ ১০৮; রূ॰ ৯০; নী॰ ২৭৬]</span>।</p>
<p class="bodytext">অতো স্মা, স্মিংনং কমেন টা, টে হোন্তি পুং, নপুংসকেসু।</p>
<p class="bodytext">পুরিসা, পুরিসেহি, পুরিসেভি, পুরিসস্স, পুরিসানং, পুরিসস্মিং, পুরিসম্হি, পুরিসে, পুরিসেসু।</p>
<p class="bodytext">এৰং বুদ্ধো, ধম্মো, সঙ্ঘো, সক্কো, দেৰো, সত্তো, নরো, গোণো, পুঙ্গৰো, জরগ্গৰো, সগৰো, পরগৰো, রাজগৰো, মাতুগামো, ওরোধো, দারোইচ্চাদি।</p>
<p class="bodytext">ৰিসেসৰিধানমুচ্চতে।</p>
<p class="bodytext"><a name="para113"></a><span class="paranum">১১৩</span>. <span class="bld">ক্বচে ৰা</span> <span class="note">[নী॰ ২৭৭]</span>।</p>
<p class="bodytext">অতো সিস্স ক্বচি এ হোতি ৰা পুং, নপুংসকেসু।</p>
<p class="bodytext">পুমে তাৰ –</p>
<p class="bodytext">ৰনপ্পগুম্বে যথ ফুস্সিতগ্গে <span class="note">[খু॰ পা॰ ৬.১৩; সু॰ নি॰ ২৩৬]</span>, ‘‘কে গন্ধব্বে রক্খসে চ নাগে, কে কিম্পুরিসে চাপি মানুসে। কে পণ্ডিতে সব্বকামদদে। দীঘরত্তং ভত্তা মে ভৰিস্সতি’’ <span class="note">[জা॰ ২.২২.১৩৫২]</span>। নত্থি অত্তকারে নত্থি পরকারে নত্থি পুরিসকারে <span class="note">[দী॰ নি॰ ১.১৬৮]</span>, একে একত্থে, সমে সমভাগে, নহেৰং ৰত্তব্বে <span class="note">[কথা॰ ১]</span>, কে ছৰে সিঙ্গালে, কে ছৰে পাথিকপুত্তে <span class="note">[দী॰ নি॰ ৩.২৯-৩১]</span> ইচ্চাদি।</p>
<p class="bodytext">নপুংসকে <a name="M0.0078"></a> পন –</p>
<p class="bodytext">ভোগৰতী নাম মন্দিরে, নগরে নিম্মিতে কঞ্চনমযে <span class="note">[জা॰ ২.২২.১৩৭০]</span> ইচ্চাদি।</p>
<p class="bodytext">ৰাতি কিং? ৰনপ্পগুম্বো।</p>
<p class="bodytext">ক্বচীতি কিং? পুরিসো।</p>
<p class="bodytext">মহাৰুত্তিনা পঠমাযোনঞ্চ ক্বচি টে হোতি। বালে চ পণ্ডিতে চ সন্ধাৰিত্বা সংসরিত্বা দুক্খস্সন্তং করিস্সন্তি <span class="note">[দী॰ নি॰ ১.১৬৮]</span>, ক্বচি যোনং পকতি হোতি, ৰনে ৰাল়মিগা চেৰ, অচ্ছকোকতরচ্ছযো, বহূহি পরিপন্থযো <span class="note">[জা॰ ২.২২.২৫৫]</span>, ক্যস্স ব্যপথযো অস্সু ইচ্চাদি।</p>
<p class="bodytext"><a name="para114"></a><span class="paranum">১১৪</span>. <span class="bld">দিৰাদিতো</span> <span class="note">[ক॰ ২০৬; রূ॰ ১৬৫]</span>।</p>
<p class="bodytext">দিৰাদীহি স্মিংনো টি হোতি।</p>
<p class="bodytext">দিৰি-দেৰলোকেত্যত্থো।</p>
<p class="bodytext">আদিসদ্দেন অস ভুৰি, নিচ্চং ৰাগমো। অয্যসদ্দম্হা মহাৰুত্তিনা আলপনে গ, যোনং টো হোতি ৰা। ভো অয্যো অয্য ৰা, ভোন্তো অয্যো অয্যা ৰা। সেসং পুরিসসমং।</p>
<p class="centered">পুরিসাদিরাসি নিট্ঠিতো।</p>
<p class="subhead">মনোগণরাসি</p>
<p class="bodytext">মনো, মনা, ভো মন, ভো মনা, ভোন্তো মনা।</p>
<p class="bodytext"><a name="para115"></a><span class="paranum">১১৫</span>. <span class="bld">মনাদীহি স্মিংসংনাস্মানং সিসোওসাসা</span> <span class="note">[ক॰ ১৮১-২, ১৮৪; রূ॰ ৯৫-৯৭; নী॰ ৩৭৩-৪, ৩৭৬-৭]</span>।</p>
<p class="bodytext">তেহি স্মিং, স, অং, না, স্মানং কমেন সি, সো, ও, সা, সা হোন্তি ৰা।</p>
<p class="bodytext">মনং <a name="M0.0079"></a>, মনো, মনে, মনেন, মনসা, মনেহি, মনেভি, মনস্স, মনসো, মনানং, মনস্মা, মনম্হা, মনসা, মনা, মনেহি, মনেভি, মনস্স, মনসো, মনানং, মনস্মিং, মনম্হি, মনসি, মনে, মনেসু।</p>
<p class="bodytext">তমো, তপো, তেজো, সিরো, উরো, ৰচো, রজো, ওজো, অযো, পযো, ৰযো, সরো, যসো, চেতো, ছন্দো, রধতা, অহো ইচ্চাদি <span class="bld">মনোগণো</span>।</p>
<p class="bodytext">ইদং <span class="bld">মনোগণলক্খণং</span>। ক্রিযাকম্মে ওদন্তো, নাদীনং সাদিতা, সমাসতদ্ধিতমজ্ঝে ওদন্তো চাতি।</p>
<p class="bodytext">যো ৰে দস্সন্তি ৰত্বান, অদানে কুরুতে মনো <span class="note">[জা॰ ১.১৫.৬১]</span>, কস্সপস্স ৰচো সুত্বা, তপো ইধ পক্রুব্বতি <span class="note">[সং॰ নি॰ ১.২০৪]</span>, চেতো পরিচ্চ জানাতি <span class="note">[দী॰ নি॰ ১.২৪২]</span>, সিরো তে বাধযিস্সামি ইচ্চাদি।</p>
<p class="bodytext">মনসা চে পসন্নেন <span class="note">[ধ॰ প॰ ২]</span>, ৰিপ্পসন্নেন চেতসা <span class="note">[জা॰ ২.২২.৫৫১]</span>, ৰচসা মনসা চেৰ, ৰন্দা মে তে তথাগতে <span class="note">[পরিত্তপাল়ি আটানাটিযসুত্ত]</span>। একূনতিংসো ৰযসা <span class="note">[দী॰ নি॰ ২.২১৪]</span>, তেজসা যসসা জলং <span class="note">[ৰি॰ ৰ॰ ৮৫৭]</span>, তপসা উত্তমো সত্তো, ঘতেন ৰা ভুঞ্জস্সু পযসা ৰা, ৰন্দামি সিরসা পাদে <span class="note">[জা॰ ২.২০.৬৮]</span>, যে এতা উপসেৰন্তি, ছন্দসা ৰা ধনেন ৰা <span class="note">[জা॰ ২.২১.৩৫০]</span>, উরসা পনুদিস্সামি <span class="note">[জা॰ ২.২২.১৮৩৩]</span>, অযসা পটিকুজ্ঝিতো <span class="note">[অ॰ নি॰ ৩.৩৬]</span> ইচ্চাদি।</p>
<p class="bodytext">ন ময্হং মনসো পিযো <span class="note">[জা॰ ১.১০.১১]</span>, চেতসো পরিৰিতক্কো উদপাদি <span class="note">[পারা॰ ১৮]</span>, চেতসো সমন্নাহারো, সাধু খলু পযসো পানং, সাৰিত্তী ছন্দসো মুখং <span class="note">[ম॰ নি॰ ২.৪০০]</span> ইচ্চাদি।</p>
<p class="bodytext">সাধুকং <a name="M0.0080"></a> মনসি করোথ <span class="note">[দী॰ নি॰ ২.৩]</span>, এতমত্থং চেতসি সন্নিধায, সিরসি অঞ্জলিং কত্বা <span class="note">[অপ॰ থের ১.৪১.৮২]</span>, উরসিলোমো, পাপং অকাসি রহসি ইচ্চাদি।</p>
<p class="bodytext">মনোধাতু, মনোমযং, তমোখন্ধং পদালযি, তপোধনো, তেজোধাতু, সিরোরুহা কেসা, সরোরুহং পদুমং, রজোহরণং ৰত্থং, ওজোহরণা সাখা, অযোপত্তো, ৰযোগুণা অনুপুব্বং জহন্তি, যসোধরা দেৰী, চেতোযুত্তা ধম্মা, ছন্দোৰিচিতিপকরণং, রহোগতো চিন্তেসি, অহোরত্তানমচ্চযে <span class="note">[সং॰ নি॰ ১.১১২]</span> ইচ্চাদি।</p>
<p class="bodytext">মহাৰুত্তিনা অহম্হা স্মিংনো নি চ উ চ হোতি, তদহনি, তদহু। রহম্হা স্মিংনো ও হোতি, মাতুগামেন সদ্ধিং একো একায রহো নিসীদতি <span class="note">[পারা॰ ৪৫২]</span>, রহো তিট্ঠতি, রহো মন্তেতি।</p>
<p class="centered">মনোগণরাসি নিট্ঠিতো।</p>
<p class="subhead">মনাদিগণরাসি</p>
<p class="bodytext"><a name="para116"></a><span class="paranum">১১৬</span>. <span class="bld">কোধাদীহি</span>।</p>
<p class="bodytext">এতেহি নাৰচনস্স সা হোতি ৰা।</p>
<p class="bodytext">কোধসা, কোধেন, অত্থসা, অত্থেন।</p>
<p class="bodytext"><a name="para117"></a><span class="paranum">১১৭</span>. <span class="bld">নাস্স সা</span> <span class="note">[ক॰ ১৮১; রূ॰ ৯৫; নী॰ ৩৭৩]</span>।</p>
<p class="bodytext">পদাদীহি নাৰচনস্স সা হোতি ৰা।</p>
<p class="bodytext">পদসা, পদেন, বিলসা, বিলেন।</p>
<p class="bodytext"><a name="para118"></a><span class="paranum">১১৮</span>. <span class="bld">পদাদীহি</span> <a name="M0.0081"></a> <span class="bld">সি</span>।</p>
<p class="bodytext">পদাদীহি স্মিংনো সি হোতি ৰা।</p>
<p class="bodytext">পদসি, পদে, বিলসি, বিলে।</p>
<p class="bodytext">তত্থ কোধাদিকো পুল্লিঙ্গো, পদাদিকো নপুংসকো। তত্থ কেচি সদ্দা সমাস, তদ্ধিতমজ্ঝে ওদন্তা হোন্তি <span class="note">[ক॰ ১৮৩; রূ॰ ৪৮; নী॰ ৩৭৫]</span>, আপোধাতু, আপোমযং, ৰাযোধাতু, ৰাযোমযং, জীৰ ত্বং সরদোসতং <span class="note">[জা॰ ১.২.৯]</span>, অনুযন্তি দিসোদিসং <span class="note">[দী॰ নি॰ ৩.২৮১]</span> ইচ্চাদি।</p>
<p class="bodytext">কেচি নাস্স সাদেসং লভন্তি, কোধসা উসুনা ৰিজ্ঝি <span class="note">[জা॰ ২.২২.৩৫২]</span>, দল়্হং গণ্হাহি থামসা <span class="note">[জা॰ ১.৭.৩০]</span>, পদসাৰ অগমাসি, মাকাসি মুখসা পাপং, সচ্চেন দন্তো দমসা উপেতো-দমসাতি ইন্দ্রিযদমনেন, সুচিং পণীতং রসসা উপেতং <span class="note">[জা॰ ১.৭.১৮]</span>, ৰেগসা গন্ত্বান, আযুসা একপুত্তমনুরক্খে <span class="note">[খু॰ পা॰ ৯.৭]</span> ইচ্চাদি।</p>
<p class="bodytext">কেচি স্মিংনো স্যাদেসং লভন্তি, পদসি, বিলসি ইচ্চাদি।</p>
<p class="bodytext">কেহিচি মহাৰুত্তিনা না, স্মানং সো হোতি, অত্থসো, অক্খরসো, সুত্তসো, ব্যঞ্জনসো, হেতুসো, যোনিসো, উপাযসো, ঠানসো, দীঘসো, ওরসো, বহুসো, পুথুসো, মত্তসো, ভাগসো ইচ্চাদি।</p>
<p class="bodytext">‘‘পদসো ধম্মং ৰাচেয্য <span class="note">[পাচি॰ ৪৫]</span>, বিলসো ৰিভজিত্বা নিসিন্নো অস্স’’ <span class="note">[দী॰ নি॰ ২.৩৭৮]</span> ইচ্চাদীসু পন ৰিচ্ছাযং সোপচ্চযো।</p>
<p class="bodytext">যদা পন সমাসন্তে মহাৰুত্তিনা স্যাদীসু ৰিভত্তীসু সাগমো হোতি, তদা পুরিসাদিগণোপি হোতি, ব্যাসত্তমনসো, অব্যগ্গমনসো <span class="note">[অ॰ নি॰ ৩.২৯]</span>, পুত্তো জাতো অচেতসো <span class="note">[জা॰ ২.২২.৪]</span>, সুমেধসো <span class="note">[অ॰ নি॰ ৪.৬২]</span>, ভূরিমেধসো <span class="note">[সু॰ নি॰ ১১৩৭]</span> ইচ্চাদি।</p>
<p class="centered">ইতি মনাদিগণরাসি।</p>
<p class="subhead">গুণৰাদিগণরাসি</p>
<p class="bodytext"><a name="para119"></a><span class="paranum">১১৯</span>. <span class="bld">ন্তুস্স</span> <span class="note">[ক॰ ১২৪; রূ॰ ৯৮; নী॰ ২৯৯]</span>।</p>
<p class="bodytext">সিম্হি <a name="M0.0082"></a> ন্তুস্স টা হোতি।</p>
<p class="bodytext">গুণৰা তিট্ঠতি।</p>
<p class="bodytext"><a name="para120"></a><span class="paranum">১২০</span>. <span class="bld">য্বাদো ন্তুস্স</span> <span class="note">[ক॰ ৯২; রূ॰ ১০০; নী॰ ২৪৯]</span>।</p>
<p class="bodytext">যোআদীসু ন্তুস্স অত্তং হোতি।</p>
<p class="bodytext">গুণৰন্তা তিট্ঠন্তি।</p>
<p class="bodytext"><a name="para121"></a><span class="paranum">১২১</span>. <span class="bld">ন্তন্তূনং ন্তো যোম্হি পঠমে</span> <span class="note">[ক॰ ৯২; রূ॰ ১০০; নী॰ ২৪৯]</span>।</p>
<p class="bodytext">পঠমে যোম্হি সৰিভত্তীনং ন্ত, ন্তূনং ন্তো হোতি।</p>
<p class="bodytext">গুণৰন্তো তিট্ঠন্তি।</p>
<p class="bodytext"><a name="para122"></a><span class="paranum">১২২</span>. <span class="bld">টটাঅং গে</span> <span class="note">[ক॰ ১২৬; রূ॰ ১০১; নী॰ ৩০১-২]</span>।</p>
<p class="bodytext">গে পরে সৰিভত্তীনং ন্ত, ন্তূনং ট, টা, অং হোন্তি।</p>
<p class="bodytext">ভো গুণৰ, ভো গুণৰা, ভো গুণৰং, ভোন্তো গুণৰন্তা, ভোন্তো গুণৰন্তো, গুণৰন্তং, গুণৰন্তে, গুণৰন্তেন।</p>
<p class="bodytext"><a name="para123"></a><span class="paranum">১২৩</span>. <span class="bld">তোতাতিতা সস্মাস্মিংনাসু</span> <span class="note">[ক॰ ১২৭, ১৮৭; রূ॰ ১০২, ১০৮; নী॰ ৩০৩, ৩৮৬]</span>।</p>
<p class="bodytext">স, স্মা, স্মিং, নাসু সৰিভত্তীনং ন্ত, ন্তূনং কমেন তো, তা,তি, তা হোন্তি ৰা।</p>
<p class="bodytext">গুণৰতা, গুণৰন্তেহি, গুণৰন্তেভি, গুণৰন্তস্স, গুণৰতো।</p>
<p class="bodytext"><a name="para124"></a><span class="paranum">১২৪</span>. <span class="bld">নংম্হি</span> <a name="M0.0083"></a> <span class="bld">তং ৰা</span> <span class="note">[ক॰ ১২৮; রূ॰ ১০৪; নী॰ ৩০৪]</span>।</p>
<p class="bodytext">নংম্হি সৰিভত্তীনং ন্ত, ন্তূনং তং হোতি ৰা।</p>
<p class="bodytext">গুণৰন্তানং, গুণৰতং, গুণৰন্তস্মা, গুণৰন্তম্হা, গুণৰন্তা, গুণৰতা, গুণৰন্তেহি, গুণৰন্তেভি, গুণৰন্তস্স, গুণৰতো, গুণৰন্তানং, গুণৰতং, গুণৰন্তস্মিং, গুণৰন্তম্হি, গুণৰতি, গুণৰন্তে, গুণৰন্তেসু।</p>
<p class="bodytext">এৰং ভগৰা, সীলৰা, পঞ্ঞৰা, বলৰা, ধনৰা, ৰণ্ণৰা, ভোগৰা, সুতৰা ইচ্চাদি। এত্থ চ আলপনে ভগৰাতি নিচ্চং দীঘো।</p>
<p class="bodytext">সব্বাৰা, সব্বাৰন্তো, সব্বাৰন্তং, সব্বাৰন্তে, সব্বাৰন্তেন, সব্বাৰতা, সব্বাৰন্তেহি…পে॰… সব্বাৰন্তেসু।</p>
<p class="bodytext">এৰং যাৰা, যাৰন্তো, তাৰা, তাৰন্তো, এত্তাৰা, এত্তাৰন্তো, কিংৰা, কিংৰন্তো, কিত্তাৰা, কিত্তাৰন্তো ইচ্চাদি। তথা ভোজনং ভুত্তৰা, ভুত্তৰন্তো, ধম্মং বুদ্ধৰা, বুদ্ধৰন্তো, কম্মং কতৰা, কতৰন্তো ইচ্চাদি চ।</p>
<p class="bodytext">সতিমা, সতিমন্তা, সতিমন্তো, ভো সতিম, ভো সতিমা, ভো সতিমং, ভোন্তো সতিমন্তা, ভোন্তো সতিমন্তো, সতিমন্তং, সতিমন্তে, সতিমন্তেন, সতিমতা, সতিমন্তেহি, সতিমন্তেভি, সতিমন্তস্স, সতিমতো, সতিমন্তানং, সতিমতং, সতিমন্তস্মা, সতিমন্তম্হা, সতিমন্তা, সতিমতা, সতিমন্তেহি, সতিমন্তেভি, সতিমন্তস্স, সতিমতো, সতিমন্তানং, সতিমতং, সতিমন্তস্মিং, সতিমন্তম্হি, সতিমতি, সতিমন্তে, সতিমন্তেসু।</p>
<p class="bodytext">এৰং মতিমা, গতিমা, পাপিমা, জাতিমা, ভাণুমা, আযুমা, আযস্মা, সিরিমা, হিরিমা, ধিতিমা, কিত্তিমা, ইদ্ধিমা, জুতিমা <a name="M0.0084"></a>, মুতিমা, থুতিমা, বুদ্ধিমা, চক্খুমা, বন্ধুমা, গোমা ইচ্চাদি।</p>
<p class="bodytext">ৰিসেসৰিধানমুচ্চতে।</p>
<p class="bodytext"><a name="para125"></a><span class="paranum">১২৫</span>. <span class="bld">হিমৰতো ৰা ও</span> <span class="note">[ক॰ ৯৪; রূ॰ ১০৫; নী॰ ২৫২]</span>।</p>
<p class="bodytext">সিম্হি হিমৰন্তসদ্দস্স ও হোতি ৰা। ‘গসীন’ন্তি লোপো।</p>
<p class="bodytext">হিমৰন্তো পব্বতো <span class="note">[ধ॰ প॰ ৩০৪]</span>, হিমৰা পব্বতো।</p>
<p class="bodytext"><a name="para126"></a><span class="paranum">১২৬</span>. <span class="bld">ন্তস্স চ ট ৰংসে</span> <span class="note">[ক॰ ৯৩; রূ॰ ১০৬; নী॰ ২৫১]</span>।</p>
<p class="bodytext">অং, সেসু ন্তস্স চ ন্তুস্স চ সব্বস্স ট হোতি ৰা।</p>
<p class="bodytext">‘‘অজ্ঝোগাহেত্বা হিমৰ’’ন্তি <span class="note">[অপ॰ থের ২.৪৭.৫৯]</span> পাল়ি। সতিমং, বন্ধুমং, গুণৰস্স, সতিমস্স, বন্ধুমস্স।</p>
<p class="bodytext">মহাৰুত্তিনা ক্বচি সিম্হি গে চ পরে ন্তুস্স অত্তং হোতি, ‘‘অতুলো নাম নামেন, পঞ্ঞৰন্তো জুতিন্ধরো’’তি <span class="note">[বু॰ ৰং॰ ২১.১০]</span> চ ‘‘গতিমন্তো সতিমন্তো, ধিতিমন্তো চ যো ইসী’’তি <span class="note">[থেরগা॰ ১০৫২]</span> চ ‘‘চক্খুমন্তো মহাযসো’’তি চ ‘‘তুয্হং পিতা মহাৰীর, পঞ্ঞৰন্ত জুতিন্ধরা’’তি <span class="note">[অপ॰ থেরী ২.২.৩৮৯]</span> চ পাল়ী।</p>
<p class="bodytext">পঠমাযোম্হি ক্বচি ন্তুস্স ট হোতি, ৰগ্গুমুদাতীরিযা পন ভিক্খূ ৰণ্ণৰা হোন্তি <span class="note">[পারা॰ ১৯৪]</span>, এথ তুম্হে আৰুসো সীলৰা হোথ <span class="note">[অ॰ নি॰ ৫.১১৪]</span>, চক্খুমা অন্ধকা হোন্তি, যে ইত্থীনং ৰসং গতা <span class="note">[জা॰ অট্ঠ॰ ২.৩.৩৬]</span>, সংসুদ্ধপঞ্ঞা কুসলা মুতিমা ভৰন্তি <span class="note">[সু॰ নি॰ ৮৮৭ (সংসুদ্ধপঞ্ঞা কুসলা মুতীমা)]</span>।</p>
<p class="centered">ইতি গুণৰাদিগণরাসি।</p>
<p class="subhead">গচ্ছন্তাদিগণরাসি</p>
<p class="bodytext"><a name="para127"></a><span class="paranum">১২৭</span>. <span class="bld">ন্তস্সং সিম্হি</span> <span class="note">[ক॰ ১৮৬; রূ॰ ১০৭; নী॰ ৩৮২-৪; ‘তস্সং’ (বহূসু)]</span>।</p>
<p class="bodytext">সিম্হি <a name="M0.0085"></a> ন্তস্স অং হোতি ৰা। সিলোপো।</p>
<p class="bodytext">গচ্ছং, গচ্ছন্তো, গচ্ছন্তা, গচ্ছন্তো, ভো গচ্ছ, ভো গচ্ছা, ভো গচ্ছং, ভোন্তো গচ্ছন্তা, ভোন্তো গচ্ছন্তো, গচ্ছন্তং, গচ্ছন্তে, গচ্ছন্তেন, গচ্ছতা, গচ্ছন্তেহি, গচ্ছন্তেভি, গচ্ছন্তস্স, গচ্ছতো, গচ্ছন্তানং, গচ্ছতং, গচ্ছন্তস্মা, গচ্ছন্তম্হা, গচ্ছন্তা, গচ্ছতা, গচ্ছন্তেহি, গচ্ছন্তেভি, গচ্ছন্তস্স, গচ্ছতো, গচ্ছন্তানং, গচ্ছতং, গচ্ছন্তস্মিং, গচ্ছন্তম্হি, গচ্ছতি, গচ্ছন্তে, গচ্ছন্তেসু।</p>
<p class="bodytext">এৰং করং, কুব্বং, চরং, চৰং, জযং, জহং, জানং, জিরং, দদং, দহং, জুহং, সুণং, পচং, সরং, ভুঞ্জং, মুঞ্চং, সযং, সরং, হরং, তিট্ঠং, ভৰিস্সং, করিস্সং, গমিস্সং ইচ্চাদি।</p>
<p class="bodytext">ৰিসেসৰিধানমুচ্চতে।</p>
<p class="bodytext">‘ন্তস্স চ ট ৰংসে’তি অং, সেসু ন্তস্স টত্তং, যং যঞ্হি রাজ ভজতি, সন্তং ৰা যদি ৰা অসং। সীলৰন্তং ৰিসীলং ৰা, ৰসং তস্সেৰ গচ্ছতি <span class="note">[জা॰ ১.১৫.১৮১]</span>। কিচ্চানুক্রুব্বস্স করেয্য কিচ্চং <span class="note">[জা॰ ১.২.১৪৫]</span> – অনুক্রুব্বস্সাতি পুন করোন্তস্স।</p>
<p class="bodytext">মহাৰুত্তিনা পঠমাযোম্হি চ সৰিভত্তিস্স ন্তস্স অং হোতি, অপি নু তুম্হে একন্তসুখং লোকং জানং পস্সং ৰিহরথ <span class="note">[দী॰ নি॰ ১.৪২৫]</span>, কসং খেত্তং বীজং ৰপং, ধনং ৰিন্দন্তি মাণৰা <span class="note">[থেরীগা॰ ১১২]</span>, ভরন্তি মাতাপিতরো, পুব্বে কতমনুস্সরং <span class="note">[অ॰ নি॰ ৫.৩৯]</span>।</p>
<p class="bodytext"><a name="para128"></a><span class="paranum">১২৮</span>. <span class="bld">মহন্তারহন্তানং টা ৰা</span> <span class="note">[নী॰ ৩৮৭, ৭১২]</span>।</p>
<p class="bodytext">সিম্হি এতেসং ন্তস্স টা হোতি ৰা।</p>
<p class="bodytext">মহা <a name="M0.0086"></a>, মহং, মহন্তো, মহন্তা, মহন্তো, ভো মহ, ভো মহা, ভো মহং, ভোন্তো মহন্তা, ভোন্তো মহন্তো, মহন্তং।</p>
<p class="bodytext">‘ন্তস্স চ ট ৰংসে’তি অংম্হি ন্তস্স টত্তং, ‘‘সুমহং পুরং, পরিক্খিপিস্স’’ন্তি <span class="note">[জা॰ ২.২২.৭৯২]</span> পাল়ি-সুট্ঠু মহন্তং বারাণসিপুরন্তি অত্থো। সেসং গচ্ছন্তসমং।</p>
<p class="bodytext">অরহা তিট্ঠতি। ‘ন্তস্সং সিম্হী’তি সিম্হি ন্তস্স অং, অরহং সুগতো লোকে <span class="note">[সং॰ নি॰ ১.১৬১]</span>, অরহং সম্মাসম্বুদ্ধো <span class="note">[পারা॰ ১]</span>, অরহন্তা, অরহন্তো, অরহন্তং, অরহন্তে, অরহন্তেন, অরহতা, অরহন্তেহি, অরহন্তেভি, অরহন্তস্স, অরহতো, অরহন্তানং, অরহতং ইচ্চাদি।</p>
<p class="bodytext">মহাৰুত্তিনা ব্রহ্মন্তস্স চ ন্তস্স টা হোতি সিম্হি, ব্রহা, ব্রহন্তো, ব্রহন্তা, ব্রহন্তো, ব্রহন্তং, ব্রহন্তে ইচ্চাদি।</p>
<p class="bodytext">‘‘সা পরিসা মহা হোতি, সা সেনা দিস্সতে মহা’’তি <span class="note">[জা॰ ২.২২.৭৭১]</span> চ ‘‘মহা ভন্তে ভূমিচালো’’তি <span class="note">[অ॰ নি॰ ৮.৭০]</span> চ ‘‘মহা তে উপাসক পরিচ্চাগো’’তি <span class="note">[জা॰ অট্ঠ॰ ৪.১৩.অকিত্তিজাতকৰণ্ণনা]</span> চ ‘‘মহা মে ভযমাগত’’ন্তি চ ‘‘বারাণসিরজ্জং নাম মহা’’তি <span class="note">[জা॰ অট্ঠ॰ ১.১.মহাসীলৰজাতকৰণ্ণনা]</span> চ ‘‘মহাস্স হোন্তি পরিৰারা ব্রাহ্মণগহপতিকা, মহাস্স হোন্তি পরিৰারা ভিক্খূ ভিক্খুনিযো’’তি <span class="note">[দী॰ নি॰ ৩.২০৪]</span> চ ‘‘মহা ৰহন্তি দুদিট্ঠিং, সঙ্কপ্পা রাগনিস্সিতা’’তি চ পাল়ী। অত্র মহাসদ্দো নিপাতপটিরূপকোপি সিযা।</p>
<p class="bodytext"><a name="para129"></a><span class="paranum">১২৯</span>. <span class="bld">ভূতো</span>।</p>
<p class="bodytext">ভূধাতুসিদ্ধতো ন্তস্স অং হোতি সিম্হি। সুদ্ধে নিচ্চং, উপপদে অনিচ্চং।</p>
<p class="bodytext">ভৰং <a name="M0.0087"></a> তিট্ঠতি, সম্পত্তিং অনুভৰং, অনুভৰন্তো, তণ্হং অভিভৰং, অভিভৰন্তো, দুক্খং পরিভৰং, পরিভৰন্তো তিট্ঠতি, ভৰন্তা, ভৰন্তো, হে ভৰন্ত, হে ভৰন্তা, হে ভৰন্তো, হে ভৰ, হে ভৰা, হে ভৰং। ‘‘কচ্চি ভৰং অভিরমসি অরঞ্ঞে’’তি <span class="note">[জা॰ ২.১৮.১৮]</span> পাল়ি।</p>
<p class="bodytext">হে ভৰন্তা, হে ভৰন্তো, ভৰন্তং, ভৰন্তে, ভৰন্তেন, ভৰতা, ভৰন্তেহি, ভৰন্তেভি, ভৰন্তস্স, ভৰতো, ভৰন্তানং, ভৰতং, ভৰন্তস্মা, ভৰন্তম্হা, ভৰন্তা, ভৰতা, ভৰন্তেহি, ভৰন্তেভি, ভৰন্তস্স, ভৰতো, ভৰন্তানং, ভৰতং, ভৰন্তস্মিং, ভৰন্তম্হি, ভৰতি, ভৰন্তে, ভৰন্তেসু।</p>
<p class="bodytext"><a name="para130"></a><span class="paranum">১৩০</span>. <span class="bld">ভৰতো ৰা ভোন্তো গযোনাসে</span> <span class="note">[ক॰ ২৪৩; রূ॰ ৮, ১১০; নী॰ ৪৮৪]</span>।</p>
<p class="bodytext">গ, যো, না, সেসু ভৰন্তস্স ভোন্তো হোতি ৰা। সুত্তৰিভত্তেন অং, হি, নং, স্মাদীসু চ।</p>
<p class="bodytext">ভোন্তা, ভোন্তো, হে ভোন্ত, হে ভোন্তা, হে ভোন্তো, ভোন্তং, ভোন্তে, ভোন্তেন, ভোতা, ভোন্তেহি, ভোন্তেভি, ভোন্তস্স, ভোতো, ভোন্তানং, ভোতং, ভোন্তস্মা, ভোন্তম্হা, ভোন্তা, ভোতা, ভোন্তেহি, ভোন্তেভি, ভোন্তস্স, ভোতো, ভোন্তানং, ভোতং, ভোন্তস্মিং, ভোন্তম্হি, ভোতি, ভোন্তে, ভোন্তেসু।</p>
<p class="bodytext">ভো, ভন্তেতি দ্বে ৰুদ্ধিঅত্থে সিদ্ধা আমন্তনত্থে নিপাতা এৰ, তেহি পরং গ, যোনং লোপো, ইতো ভো সুগতিং গচ্ছ <span class="note">[ইতিৰু॰ ৮৩]</span>, উম্মুজ্জভো পুথুসিলে, কুতো নু আগচ্ছথ ভো তযো জনা <span class="note">[জা॰ ১.৯.৮৭]</span>, পস্সথ ভো ইমং কুলপুত্তং, এহি ভন্তে খমাপেহি, সো তে ভিক্খূ খমাপেসি ‘‘খমথ ভন্তে’’তি। তথা ভদ্দন্তে, ভদ্দন্তাতি দ্বে ‘‘তুয্হং ভদ্দং হোতু <a name="M0.0088"></a>, তুম্হাকং ভদ্দং হোতূ’’তি অত্থে সিদ্ধা আমন্তননিপাতাৰ, ‘‘ভদ্দন্তে’’তি তে ভিক্খূ ভগৰতো পচ্চস্সোসুং <span class="note">[সং॰ নি॰ ১.২৪৯]</span>, তং ৰো ৰদামি ভদ্দন্তে, যাৰন্তেত্থ সমাগতা <span class="note">[জা॰ ১.৭.১০৮]</span>। ভদ্দন্ত, ভদন্তসদ্দা পন পুরিসাদিগণিকা এৰ।</p>
<p class="bodytext">সন্তসদ্দো পন সপ্পুরিসে ৰিজ্জমানে সমানে চ পৰত্তো ইধ লব্ভতি। সমেতি অসতা অসং <span class="note">[জা॰ ১.২.১৬]</span>। সং, সন্তো, সন্তা, সন্তো, ভোসন্ত, ভোসন্তা, ভোস, ভো সা, ভো সং ৰা, ভোন্তো সন্তা, ভোন্তো সন্তো। যং যঞ্হি রাজ ভজতি, সন্তং ৰা যদি ৰা অসং <span class="note">[জা॰ ১.১৫.১৮০]</span>। সন্তে, সন্তেন, সতা।</p>
<p class="bodytext"><a name="para131"></a><span class="paranum">১৩১</span>. <span class="bld">সতো সব্ব ভে</span> <span class="note">[ক॰ ১৮৫; রূ॰ ১১২; নী॰ ৩৭৮]</span>।</p>
<p class="bodytext">ভে পরে সন্তস্স সবআদেসো হোতি ৰা।</p>
<p class="bodytext">সন্তেহি, সন্তেভি, সব্ভি, সন্তস্স, সতো, সন্তানং, সতং, সন্তস্মা, সন্তম্হা, সন্তা, সতা, সন্তেহি, সন্তেভি, সব্ভি, সন্তস্স, সতো, সন্তানং, সতং, সন্তস্মিং, সন্তম্হি, সতি, সন্তে, সন্তেসু। সন্তো সপ্পুরিসা লোকে, দূরেসন্তো পকাসেন্তি <span class="note">[ধ॰ প॰ ৩০৪]</span>, চত্তারো পুগ্গলা সন্তো সংৰিজ্জমানা লোকস্মিং <span class="note">[অ॰ নি॰ ৪.৮৫]</span>, পহুসন্তো ন ভরতি <span class="note">[সু॰ নি॰ ৯১]</span>।</p>
<p class="bodytext">খেদে নিরোধে চ পৰত্তো সন্তো পুরিসাদিগণাদিকো, দীঘং সন্তস্স যোজনং <span class="note">[ধ॰ প॰ ৬১]</span>, সন্তা হোন্তি সমিতা নিরুদ্ধা ইচ্চাদি।</p>
<p class="centered">ইতি গচ্ছন্তাদিগণরাসি।</p>
<p class="subhead">রাজাদিযুৰাদিগণরাসি</p>
<p class="bodytext"><a name="para132"></a><span class="paranum">১৩২</span>. <span class="bld">রাজাদিযুৰাদীহা</span> <span class="note">[ক॰ ১৮৯; রূ॰ ১১৩; নী॰ ৩৯০-১]</span>।</p>
<p class="bodytext">রাজাদীহি <a name="M0.0089"></a> যুৰাদীহি চ সিস্স আ হোতি।</p>
<p class="bodytext">রাজা গচ্ছতি।</p>
<p class="bodytext"><a name="para133"></a><span class="paranum">১৩৩</span>. <span class="bld">যোনমানো</span> <span class="note">[ক॰ ১৯০; রূ॰ ১১৪; নী॰ ৩৯২]</span>।</p>
<p class="bodytext">রাজাদীহি যুৰাদীহি চ যোনং আনো হোতি ৰা।</p>
<p class="bodytext">রাজানো।</p>
<p class="bodytext">ৰাতি কিং? চতুরো চ মহারাজা।</p>
<p class="bodytext">ভো রাজ, ভো রাজা, ভোন্তো রাজানো।</p>
<p class="bodytext"><a name="para134"></a><span class="paranum">১৩৪</span>. <span class="bld">ৰংম্হানঙ</span> <span class="note">[ক॰ ১৮৮; রূ॰ ১১৫; নী॰ ৩৯৩]</span>।</p>
<p class="bodytext">রাজাদীনং যুৰাদীনঞ্চ আনঙ হোতি ৰা অংম্হি।</p>
<p class="bodytext">রাজানং, রাজং, রাজানো, চতুরো চ মহারাজে <span class="note">[পে॰ ৰ॰ ১১]</span>।</p>
<p class="bodytext"><a name="para135"></a><span class="paranum">১৩৫</span>. <span class="bld">নাস্মাসু রঞ্ঞা</span> <span class="note">[ক॰ ১৩৭, ২৭০; রূ॰ ১১৬, ১২০; নী॰ ৩১৬, ৫৪২]</span>।</p>
<p class="bodytext">না, স্মাসু রাজস্স রঞ্ঞা হোতি ৰা।</p>
<p class="bodytext">রঞ্ঞা, রাজেন।</p>
<p class="bodytext"><a name="para136"></a><span class="paranum">১৩৬</span>. <span class="bld">রাজস্সি নাম্হি</span> <span class="note">[নী॰ ৩১৬]</span>।</p>
<p class="bodytext">নাম্হি রাজস্স ই হোতি।</p>
<p class="bodytext">রাজিনা।</p>
<p class="bodytext"><a name="para137"></a><span class="paranum">১৩৭</span>. <span class="bld">সুনংহিস্বু</span> <span class="note">[ক॰ ১৬৯; রূ॰ ১১৭; নী॰ ৩৫৭]</span>।</p>
<p class="bodytext">সু <a name="M0.0090"></a>, নং, হিসু রাজস্স উহোতি ৰা।</p>
<p class="bodytext">রাজূহি, রাজূভি, রাজেহি, রাজেভি।</p>
<p class="bodytext"><a name="para138"></a><span class="paranum">১৩৮</span>. <span class="bld">রঞ্ঞোরঞ্ঞস্সরাজিনো সে</span> <span class="note">[ক॰ ১৩৯; রূ॰ ১১৮; নী॰ ৩১৪]</span>।</p>
<p class="bodytext">সেপরে সৰিভত্তিস্স রাজস্স রঞ্ঞো, রঞ্ঞস্স, রাজিনো হোন্তি ৰা।</p>
<p class="bodytext">রঞ্ঞো, রঞ্ঞস্স, রাজিনো।</p>
<p class="bodytext">ৰাতি কিং? রাজস্স।</p>
<p class="bodytext">রাজূনং, রাজানং।</p>
<p class="bodytext"><a name="para139"></a><span class="paranum">১৩৯</span>. <span class="bld">রাজস্স রঞ্ঞং</span> <span class="note">[ক॰ ১৩৬; রূ॰ ১১৯; নী॰ ৩১৫]</span>।</p>
<p class="bodytext">নংম্হি রাজস্স রঞ্ঞং হোতি ৰা।</p>
<p class="bodytext">রঞ্ঞং, রাজস্মা, রাজম্হা, রঞ্ঞা, রাজূহি, রাজূভি, রাজেহি, রাজেভি, রঞ্ঞো, রঞ্ঞস্স, রাজিনো, রাজস্স ৰা, রাজূনং, রাজানং, রঞ্ঞং।</p>
<p class="bodytext"><a name="para140"></a><span class="paranum">১৪০</span>. <span class="bld">স্মিংম্হি রঞ্ঞেরাজিনি</span> <span class="note">[ক॰ ১৩৮; রূ॰ ১২১; নী॰ ৩১৭]</span>।</p>
<p class="bodytext">স্মিংম্হি সৰিভত্তিস্স রাজস্স রঞ্ঞে, রাজিনি হোন্তি ৰা।</p>
<p class="bodytext">রঞ্ঞে, রাজিনি, রাজস্মিং, রাজম্হি, রাজূসু, রাজেসু।</p>
<p class="bodytext"><a name="para141"></a><span class="paranum">১৪১</span>. <span class="bld">সমাসে ৰা</span>।</p>
<p class="bodytext">সমাসট্ঠানে সব্বে তে আদেসা ৰিকপ্পেন হোন্তি।</p>
<p class="bodytext">চত্তারো মহারাজা <span class="note">[দী॰ নি॰ ২.৩৩৬]</span>, চত্তারো মহারাজানো <span class="note">[অ॰ নি॰ ৩.৩৭]</span>, দেৰরাজানং, দেৰরাজং, দেৰরাজানো, দেৰরাজে, চত্তারো চ মহারাজে <a name="M0.0091"></a>, মণিম্হি পস্স নিম্মিতং <span class="note">[জা॰ ২.২২.১৩৯৪]</span>, কাসিরঞ্ঞা, কাসিরাজেন, দেৰরাজূহি, দেৰরাজেহি, কাসিরঞ্ঞো, কাসিরাজস্স, দেৰরাজূনং, দেৰরাজানং…পে॰… কাসিরঞ্ঞে, কাসিরাজে, দেৰরাজূসু, দেৰরাজেসু।</p>
<p class="bodytext">মহাৰুত্তিনা রাজতো যোনং ইনো হোতি, ‘‘সমন্তপাসাদিকা নাম, সোল়সাসিংসু রাজিনো, একূনতিংসে কপ্পম্হি, ইতো সোল়সরাজিনো <span class="note">[অপ॰ থের ১.১২.৫৪-৫৫ (একূনতিংসকপ্পম্হি, ইতো সোল়সরাজানো)]</span>, কুসরাজং মহব্বলং <span class="note">[জা॰ ২.২০.৬৭]</span>, সালরাজংৰ পুপ্ফিতং <span class="note">[অপ॰ থের ১.৪২.৮৬]</span>, উল়ুরাজংৰ সোভিতং, চতুরো চ মহারাজে <span class="note">[পে॰ ৰ॰ ১১]</span>, যুধঞ্চযো অনুঞ্ঞাতো, সব্বদত্তেন রাজিনা <span class="note">[জা॰ ১.১১.৮১]</span>, তদা অদাসি মং তাতো, বিম্বিসারস্স রাজিনো <span class="note">[অপ॰ থেরী॰ ২.২.৩২৬]</span>, নিক্খমন্তে মহারাজে, পথৰী সম্পকম্পথ’’ ইচ্চাদীনি পাল়িপদানি।</p>
<p class="bodytext">ব্রহ্মা, ব্রহ্মানো, ভো ব্রহ্ম, ভো ব্রহ্মা। ‘ঘব্রহ্মাদিত্বে’তি গস্স এত্তং, ভো ব্রহ্মে, ভোন্তো ব্রহ্মানো, ব্রহ্মানং, ব্রহ্মং, ব্রহ্মানো।</p>
<p class="bodytext"><a name="para142"></a><span class="paranum">১৪২</span>. <span class="bld">নাম্হি</span> <span class="note">[ক॰ ১৯৮; রূ॰ ১২৩; নী॰ ৪১০]</span>।</p>
<p class="bodytext">নাম্হি ব্রহ্মস্স উহোতি ৰা।</p>
<p class="bodytext">ব্রহ্মুনা, ব্রহ্মেন, ব্রহ্মেহি, ব্রহ্মেভি।</p>
<p class="bodytext"><a name="para143"></a><span class="paranum">১৪৩</span>. <span class="bld">ব্রহ্মস্সু ৰা</span> <span class="note">[ক॰ ১৯৮; রূ॰ ১২৩; নী॰ ৪১০]</span>।</p>
<p class="bodytext">স, নংসু ব্রহ্মস্স উ হোতি ৰা।</p>
<p class="bodytext"><a name="para144"></a><span class="paranum">১৪৪</span>. <span class="bld">ঝলা সস্স নো</span> <span class="note">[ক॰ ১১৭; রূ॰ ১২৪; নী॰ ২৯২]</span>।</p>
<p class="bodytext">ঝ, লতো সস্স নো হোতি।</p>
<p class="bodytext">ব্রহ্মুনো, ব্রহ্মস্স, ব্রহ্মূনং, ব্রহ্মানং।</p>
<p class="bodytext"><a name="para145"></a><span class="paranum">১৪৫</span>. <span class="bld">স্মা</span> <a name="M0.0092"></a> <span class="bld">নাৰ ব্রহ্মা চ</span> <span class="note">[ক॰ ২৭০; রূ॰ ১২০; নী॰ ৫৪২]</span>।</p>
<p class="bodytext">অত্তা’তুমেহি চ ব্রহ্মতো চ স্মাস্স না ৰিয রূপং হোতি।</p>
<p class="bodytext">ব্রহ্মুনা, ব্রহ্মস্মা, ব্রহ্মম্হা, ব্রহ্মুনো, ব্রহ্মস্স, ব্রহ্মূনং, ব্রহ্মানং। ‘কম্মাদিতো’তি সুত্তেন স্মিংনো নি হোতি, ব্রহ্মস্মিং, ব্রহ্মম্হি, ব্রহ্মনি, ব্রহ্মে, ব্রহ্মেসু।</p>
<p class="bodytext">অত্তা, অত্তানো, ভো অত্ত, ভো অত্তা, ভোন্তো অত্তানো, অত্তানং, অত্তং, অত্তানো। ‘নাস্সেনো’তি ৰিকপ্পেন নাস্স এনত্তং, অত্তনা, অত্তেন।</p>
<p class="bodytext"><a name="para146"></a><span class="paranum">১৪৬</span>. <span class="bld">সুহিস্বনক</span> <span class="note">[ক॰ ২১১; রূ॰ ১২৬; নী॰ ৪৩৯;। সুহিসুনক (বহূসু)]</span>।</p>
<p class="bodytext">সু, হিসু অত্তা’তুমানং অন্তো অনক হোতি।</p>
<p class="bodytext">অত্তনেহি, অত্তনেভি, অত্তেহি, অত্তেভি।</p>
<p class="bodytext"><a name="para147"></a><span class="paranum">১৪৭</span>. <span class="bld">নোত্তাতুমা</span> <span class="note">[ক॰ ২১৩; রূ॰ ১২৭; নী॰ ৪৪০]</span>।</p>
<p class="bodytext">অত্তা’তুমতো সস্স নো হোতি।</p>
<p class="bodytext">অত্তনো, অত্তস্স, অত্তানং, অত্তস্মা, অত্তম্হা, অত্তা, অত্তনা, অত্তনেহি, অত্তনেভি, অত্তেহি, অত্তেভি, অত্তনো, অত্তস্স, অত্তানং, অত্তস্মিং, অত্তম্হি, অত্তনি, অত্তে, অত্তেসু, অত্তনেসু।</p>
<p class="bodytext">সমাসে পন পুরিসাদিরূপং হোতি, পহিতো অত্তা এতেনাতি পহিতত্তো, পহিতত্তা, পহিতত্তং, পহিতত্তে, পহিতত্তেন, পহিতত্তেহি, পহিতত্তেভি, পহিতত্তস্স, পহিতত্তানং, পহিতত্তস্মা, পহিতত্তম্হা, পহিতত্তা, পহিতত্তেহি, পহিতত্তেভি, পহিতত্তস্স, পহিতত্তানং, পহিতত্তস্মিং, পহিতত্তম্হি, পহিতত্তে, পহিতত্তেসু।</p>
<p class="bodytext">আতুমা <a name="M0.0093"></a>, আতুমানো, আতুমানং, আতুমং, আতুমানো, আতুমনা, আতুমেন, আতুমনেহি, আতুমনেভি, আতুমনো, আতুমস্স, আতুমানং ইচ্চাদি।</p>
<p class="bodytext">সখা তিট্ঠতি।</p>
<p class="bodytext"><a name="para148"></a><span class="paranum">১৪৮</span>. <span class="bld">আযো নো চ সখা</span> <span class="note">[ক॰ ১৯১; রূ॰ ১৩০; নী॰ ৩৯৪]</span>।</p>
<p class="bodytext">সখতো যোনং আযো চ নো চ হোন্তি ৰা আনো চ।</p>
<p class="bodytext">সখানো, সখাযো।</p>
<p class="bodytext"><a name="para149"></a><span class="paranum">১৪৯</span>. <span class="bld">নোনাসেস্বি</span> <span class="note">[ক॰ ১৯৪; রূ॰ ১৩১; নী॰ ৪০৭]</span>।</p>
<p class="bodytext">নো, না, সেসু সখন্তস্স ই হোতি ৰা।</p>
<p class="bodytext">সখিনো।</p>
<p class="bodytext">সুত্তৰিভত্তেন ত্তপচ্চযম্হি ইত্তং, ‘‘সখিত্তং করেয্য, সখিত্তং ন করেয্যা’’তি <span class="note">[থেরগা॰ ১০১৭ (সখিতং)]</span> পাল়ী।</p>
<p class="bodytext"><a name="para150"></a><span class="paranum">১৫০</span>. <span class="bld">যোস্বংহিস্মানংস্বারঙ</span> <span class="note">[ক॰ ১৯৫-৬; রূ॰ ১৩৩-৪; নী॰ ৪০৮-৯; যোস্বংহিসুচারঙ (বহূসু)]</span>।</p>
<p class="bodytext">যোসু অং, হি, স্মা, নংসু সখন্তস্স আরঙ হোতি। ‘টোটে ৰা’তি সুত্তেন আরাদেসতো যোনং কমেন টো, টে হোন্তি।</p>
<p class="bodytext">সখারো তিট্ঠন্তি। ‘ঘব্রহ্মাদিত্বে’তি গস্স ৰিকপ্পেন এত্তং, ভো সখ, ভো সখা, ভো সখে, হরে সখা কিস্স মং জহাসি <span class="note">[জা॰ ১.৬.৯৪]</span>।</p>
<p class="bodytext">‘‘সখি, সখীতি দ্বযং ইত্থিযং সিদ্ধ’’ন্তি ৰুত্তিযং ৰুত্তং।</p>
<p class="bodytext">ভোন্তো <a name="M0.0094"></a> সখানো, ভোন্তো সখাযো, ভোন্তো সখিনো, ভোন্তো সখারো, সখানং, সখারং, সখং, সখানো, সখাযো, সখিনো, সখারে, সখারো, সখিনা, সখারেন, সখেন, সখারেহি, সখারেভি, সখেহি, সখেভি, সখিস্স, সখিনো, সখারানং, সখানং।</p>
<p class="bodytext"><a name="para151"></a><span class="paranum">১৫১</span>. <span class="bld">স্মানংসু ৰা</span> <span class="note">[ক॰ ১৯৪, ১৭০; রূ॰ ১২০, ১৩১; নী॰ ৪০৭, ৫৪২]</span>।</p>
<p class="bodytext">স্মা, নংসু সখন্তস্স ই হোতি ৰা।</p>
<p class="bodytext">সখীনং, সখিস্মা, সখিম্হা, সখা, সখিনা, সখারস্মা, সখারম্হা, সখারা, সখারেহি, সখারেভি, সখেহি, সখেভি, সখিস্স, সখিনো, সখারানং, সখানং, সখীনং।</p>
<p class="bodytext"><a name="para152"></a><span class="paranum">১৫২</span>. <span class="bld">টে স্মিংনো</span> <span class="note">[ক॰ ১৯২; রূ॰ ১৩৫]</span>।</p>
<p class="bodytext">সখতো স্মিংনো টে হোতি। নিচ্চত্থমিদং সুত্তং।</p>
<p class="bodytext">সখে, সখারেসু, সখেসু। ‘‘নেতাদিসা সখা হোন্তি, লব্ভা মে জীৰতো সখা’’তি <span class="note">[জা॰ ১.৭.৯]</span> পাল়ি। পুরিসাদিনযেন যোনং ৰিধি।</p>
<p class="bodytext">সমাসে পন সব্বং পুরিসাদিরূপং লব্ভতি, ‘‘সব্বমিত্তো সব্বসখো, পাপমিত্তো পাপসখো’’তি <span class="note">[দী॰ নি॰ ৩.২৫৩]</span> চ পাল়ি। পাপসখো, পাপসখা, পাপসখং, পাপসখে, পাপসখেন, পাপসখেহি, পাপসখেভি…পে॰… পাপসখস্মিং, পাপসখম্হি, পাপসখে, পাপসখেসু।</p>
<p class="bodytext">যুৰা গচ্ছতি।</p>
<p class="bodytext"><a name="para153"></a><span class="paranum">১৫৩</span>. <span class="bld">যোনং</span> <a name="M0.0095"></a> <span class="bld">নোনে ৰা</span> <span class="note">[ক॰ ১৫৫, ১৫৭; রূ॰ ১৩৭, ১৪০; নী॰ ৩৩৫, ৩৪৩]</span>।</p>
<p class="bodytext">যুৰ, পুমাদীহি পঠমা, দুতিযাযোনং কমেন নো, নে হোন্তি ৰা।</p>
<p class="bodytext"><a name="para154"></a><span class="paranum">১৫৪</span>. <span class="bld">নোনানেস্বা</span> <span class="note">[ক॰ ১৫৭; রূ॰ ১৪০; নী॰ ৩৪৩]</span>।</p>
<p class="bodytext">নো, না, নেসু যুৰাদীনং অন্তো আ হোতি ৰা।</p>
<p class="bodytext">যুৰানো, যুৰানা, যুৰা, হে যুৰ, হে যুৰা, হে যুৰানো, হে যুৰা ৰা, যুৰানং, যুৰং, যুৰানে, যুৰে, যুৰেন, যুৰানা।</p>
<p class="bodytext"><a name="para155"></a><span class="paranum">১৫৫</span>. <span class="bld">যুৰাদীনং সুহিস্বানঙ</span> <span class="note">[ক॰ ১৫৭; রূ॰ ১৪০; নী॰ ৩৩৭-৯, ৩৪৩]</span>।</p>
<p class="bodytext">যুৰ, পুমাদীনং অন্তো আনঙ হোতি ৰা সু, হিসু।</p>
<p class="bodytext">যুৰানেহি, যুৰেহি, যুৰানেভি, যুৰেভি, যুৰস্স।</p>
<p class="bodytext"><a name="para156"></a><span class="paranum">১৫৬</span>. <span class="bld">যুৰা সস্সিনো</span>।</p>
<p class="bodytext">যুৰতো সস্স ইনো হোতি ৰা।</p>
<p class="bodytext">যুৰিনো, যুৰানং, যুৰস্মা, যুৰম্হা।</p>
<p class="bodytext"><a name="para157"></a><span class="paranum">১৫৭</span>. <span class="bld">স্মাস্মিংনং নানে</span> <span class="note">[ক॰ ১৫৬-৭-৮; রূ॰ ১৪০-২-৩]</span>।</p>
<p class="bodytext">যুৰ, পুমাদীহি স্মা, স্মিংনং না, নে হোন্তি ৰা। ‘নোনানেস্বা’তি নাম্হি আত্তং।</p>
<p class="bodytext">যুৰানা, যুৰানেহি, যুৰানেভি, যুৰেহি, যুৰেভি, যুৰস্স, যুৰিনো, যুৰানং, যুৰস্মিং, যুৰম্হি, যুৰে, যুৰানে, যুৰানেসু, যুৰেসু।</p>
<p class="bodytext">রূপসিদ্ধিযং পন ‘‘মঘৰ, যুৰাদীনমন্তস্স আনাদেসো হোতি ৰা সব্বাসু ৰিভত্তীসূ’’তি <span class="note">[রূ॰ ১৪০; নী॰ ৩৪৩]</span> ৰুত্তং।</p>
<p class="bodytext">পুমা <a name="M0.0096"></a>, পুমানো, হে পুম, হে পুমা।</p>
<p class="bodytext"><a name="para158"></a><span class="paranum">১৫৮</span>. <span class="bld">গস্সং</span> <span class="note">[ক॰ ১৫৩; রূ॰ ১৩৮; নী॰ ৩৩৩]</span>।</p>
<p class="bodytext">পুমতো গস্স অং হোতি ৰা।</p>
<p class="bodytext">হে পুমং, হে পুমানো, পুমানং, পুমং, পুমানে, পুমে।</p>
<p class="bodytext"><a name="para159"></a><span class="paranum">১৫৯</span>. <span class="bld">নাম্হি</span> <span class="note">[ক॰ ১৫৯; রূ॰ ১৩৯; নী॰ ৩৪০]</span>।</p>
<p class="bodytext">নাম্হি পুমন্তস্স আ হোতি ৰা।</p>
<p class="bodytext">পুমানা, পুমেন।</p>
<p class="bodytext"><a name="para160"></a><span class="paranum">১৬০</span>. <span class="bld">পুমকম্মথামদ্ধানং ৰা সস্মাসু চ</span> <span class="note">[ক॰ ১৫৭, ১৫৯; রূ॰ ১৩৯, ১৪০; নী॰ ৩৩৮, ১৪০]</span>।</p>
<p class="bodytext">নাম্হি চ স, স্মাসু চ পুম, কম্ম, থামদ্ধানং অন্তো উ হোতি ৰা।</p>
<p class="bodytext">পুমুনা, পুমানেহি, পুমানেভি, পুমেহি, পুমেভি, পুমস্স, পুমুনো, পুমানং, পুমস্মা, পুমম্হা, পুমানা, পুমুনা, পুমানেহি, পুমানেভি, পুমেহি, পুমেভি, পুমুনো, পুমস্স, পুমানং, পুমস্মিং, পুমম্হি, পুমে।</p>
<p class="bodytext"><a name="para161"></a><span class="paranum">১৬১</span>. <span class="bld">পুমা</span> <span class="note">[ক॰ ১৫৬; রূ॰ ১৪২; নী॰ ৩৩৬]</span>।</p>
<p class="bodytext">পুমতো স্মিংনো নে হোতি ৰা। ‘নোনানেস্বা’তি পুমন্তস্স আত্তং।</p>
<p class="bodytext">পুমানে।</p>
<p class="bodytext"><a name="para162"></a><span class="paranum">১৬২</span>. <span class="bld">সুম্হা চ</span> <span class="note">[ক॰ ১৫৮; রূ॰ ১৪৩; নী॰ ৩৩৯]</span>।</p>
<p class="bodytext">সুম্হি পুমন্তস্স আ চ হোতি আনে চ।</p>
<p class="bodytext">পুমানেসু, পুমাসু, পুমেসু।</p>
<p class="bodytext">সি <a name="M0.0097"></a>, যোনং পুরিসাদিৰিধি চ হোতি, ‘‘যথা বলাকযোনিম্হি, ন ৰিজ্জতি পুমো সদা <span class="note">[অপ॰ থের ১.১.৫১১]</span>, সোল়সিত্থিসহস্সানং, ন ৰিজ্জতি পুমো তদা <span class="note">[চরিযা ৩.৪৯]</span>, ইত্থী হুত্বা স্বজ্জ পুমোম্হি দেৰো <span class="note">[দী॰ নি॰ ২.৩৫৪]</span>, থিযো তস্স পজাযন্তি, ন পুমা জাযরে কুলে’’তি <span class="note">[জা॰ ১.৮.৫৪]</span> পাল়ী।</p>
<p class="bodytext">মঘৰসদ্দো যুৰসদ্দসদিসোতি রূপসিদ্ধিযং <span class="note">[রূ॰ ৬৬]</span> ৰুত্তং, গুণৰাদিগণিকোতি সদ্দনীতিযং <span class="note">[নী॰ পদ॰ ২২০]</span> ইচ্ছিতো। অঘন্তি দুক্খং পাপঞ্চ ৰুচ্চতি, ন অঘং মঘং, সুখং পুঞ্ঞঞ্চ, মঘো ইতি পুরাণং নামং অস্স অত্থীতি মঘৰাতি <span class="note">[সং॰ নি॰ ১.২৫৯]</span> অত্থো পাল়িযং দিস্সতি।</p>
<p class="bodytext">থামসদ্দো পুরিসাদিগণো, থামেন, থামুনা, থামস্স, থামুনো, থামস্মা, থামম্হা, থামা, থামুনা, থামস্স, থামুনো। সেসং পুরিসসমং।</p>
<p class="bodytext">অদ্ধা ৰুচ্চতি কালো। নাদ্যেকৰচনেসু-দীঘেন অদ্ধুনা, অদ্ধনা, অদ্ধেন, দীঘস্স অদ্ধুনো, অদ্ধুস্স, অদ্ধস্স, অদ্ধুনা, অদ্ধুম্হা, অদ্ধুস্মা, অদ্ধা, অদ্ধম্হা, অদ্ধস্মা, অদ্ধুনো, অদ্ধুস্স, অদ্ধস্স, অদ্ধনি, অদ্ধে, অদ্ধম্হি, অদ্ধস্মিন্তি চূল়মোগ্গল্লানে আগতং। সেসং যুৰসদিসং।</p>
<p class="bodytext">উপদ্ধৰাচকো অদ্ধসদ্দো ইধ ন লব্ভতি, একংসত্থৰাচকো চ নিপাতো এৰ। ‘‘অদ্ধানমগ্গপ্পটিপন্নো’’তিআদীসু অদ্ধানসদ্দো পন ৰিসুং সিদ্ধো নপুংসকলিঙ্গোৰ।</p>
<p class="bodytext">মুদ্ধসদ্দে ‘‘মুদ্ধা তে ফলতু সত্তধা, মুদ্ধা মে ফলতু সত্তধা’’ ইচ্চাদীসু <span class="note">[জা॰ ১.১৬.২৯৫; ধ॰ প॰ অট্ঠ॰ ১.তিস্সত্থেরৰত্থু]</span> সিরো ৰুচ্চতি, ‘‘পব্বতমুদ্ধনিট্ঠিতো’’ ইচ্চাদীসু <span class="note">[দী॰ নি॰ ২.৭০]</span> মত্থকং ৰুচ্চতি, তদুভযং ইধ লব্ভতি, স্মিংৰচনে মুদ্ধনীতি সিদ্ধং, সেসং যুৰসমং। বালৰাচকো পন পুরিসনযো। হত্থমুট্ঠিৰাচকো ইত্থিলিঙ্গো।</p>
<p class="bodytext">অস্মা ৰুচ্চতি পাসাণো, উস্মা ৰুচ্চতি কাযগ্গি, ভিস্মা ৰুচ্চতি ভযানকো মহাকাযো।</p>
<p class="bodytext">তত্থ <a name="M0.0098"></a> অস্মসদ্দে ‘‘তং তে পঞ্ঞায ভিন্দামি, আমং পক্কংৰ অস্মনা <span class="note">[সু॰ নি॰ ৪৪৫]</span>, মা ত্বং চন্দে খলি অস্মনী’’তি পাল়ী। সেসং যুৰসমং। উস্মা, ভিস্মাসদ্দাপি যুৰসদিসাতি ৰদন্তি।</p>
<p class="bodytext">চূল়মোগ্গল্লানে মুদ্ধ, গাণ্ডীৰধন্ব, অণিম, লঘিমাদযো চ অস্মসদিসাতি ৰুত্তং।</p>
<p class="bodytext">যত্থ সুত্তৰিধানং ন দিস্সতি, তত্থ মহাৰুত্তিনা ৰা সুত্তৰিভত্তেন ৰা রূপং ৰিধিযতি।</p>
<p class="centered">ইতি রাজাদিযুৰাদিগণরাসি।</p>
<p class="centered">অকারন্তপুল্লিঙ্গং নিট্ঠিতং।</p>
<p class="subhead">আকারন্তপুল্লিঙ্গরাসি</p>
<p class="bodytext">‘গসীন’ন্তি সিলোপো, সা তিট্ঠতি।</p>
<p class="bodytext">‘একৰচনযোস্বঘোন’ন্তি যোসু চ একৰচনেসু চ রস্সো, ‘অতো যোন’মিচ্চাদিনা ৰিধানং, সা তিট্ঠন্তি।</p>
<p class="bodytext"><a name="para163"></a><span class="paranum">১৬৩</span>. <span class="bld">সাস্সংসে চানঙ</span>।</p>
<p class="bodytext">অং, সেসু গে চ সাসদ্দস্স আনঙ হোতি।</p>
<p class="bodytext">ভো সান, ভোন্তো সা, সং, সানং, সে, সেন, সাহি, সাভি, সস্স, সানস্স, সানং, সস্মা, সম্হা, সা, সাহি, সাভি, সস্স, সানস্স, সানং, সস্মিং, সম্হি, সে, সাসু।</p>
<p class="bodytext">অথ ৰা ‘সাস্সংসে চানঙ’ইতি সুত্তে চসদ্দো অৰুত্তসমুচ্চযত্থোপি হোতীতিকত্বা সিতো সেসাসু ৰিভত্তীসুপি আনঙ হোতি ৰা, মহাৰুত্তিনা চ আনাদেসতো যোনং ও।</p>
<p class="bodytext">সা <a name="M0.0099"></a> গচ্ছতি, সানো গচ্ছন্তি, সা ৰা, হে স, হে সা, হে সান, হে সা, হে সানো, সং, সানং, সে, সানে ইচ্চাদি।</p>
<p class="bodytext">সদ্দনীতিরূপং ৰুচ্চতে –</p>
<p class="bodytext">সা তিট্ঠতি, সা তিট্ঠন্তি, সানো তিট্ঠন্তি, ভো সা, ভোন্তো সা, সানো, সানং, সানে, সানা, সানেহি, সানেভি, সাস্স, সানং, সানা, সানেহি, সানেভি, সাস্স, সানং, সানে, সানেসূতি <span class="note">[নীতি॰ পদ॰ ২১১]</span>।</p>
<p class="bodytext">ৰত্তহা ৰুচ্চতি সত্তো <span class="note">[সক্কো (অমরকোস, ১-১৪৫ গাথাযং)]</span>।</p>
<p class="bodytext"><a name="para164"></a><span class="paranum">১৬৪</span>. <span class="bld">ৰত্তহা সনংনং নোনানং</span>।</p>
<p class="bodytext">ৰত্তহতো সস্স নো হোতি, নংৰচনস্স নানং হোতি।</p>
<p class="bodytext">ৰত্তহানো দেতি, ৰত্তহানানং দেতি। সেসং যুৰসদ্দসমং।</p>
<p class="bodytext">সদ্দনীতিযং পন না, সেসু ৰত্তহিনা, ৰত্তহিনোতি <span class="note">[নীতি॰ পদ॰ ২১৯; (তত্থ নাম্হি ৰত্তহানাতি দিস্সতি)]</span> ৰুত্তং।</p>
<p class="bodytext">দল়্হধম্মা, দল়্হধম্মা, দল়্হধম্মানো। ‘‘সিক্খিতা দল়্হধম্মিনো’’তিপি <span class="note">[সং॰ নি॰ ১.২০৯]</span> পাল়ি। ভো দল়্হধম্মা, ভোন্তো দল়্হধম্মা, দল়্হধম্মানো, দল়্হধম্মিনো, দল়্হধম্মানং, দল়্হধম্মানে, দল়্হধম্মিনা, দল়্হধম্মেহি। সেসং পুরিসসমং। এৰং পচ্চক্খধম্মাতি। ৰিৰটচ্ছদসদ্দে পন নাম্হি ইত্তং নত্থি, সেসং দল়্হধম্মসমং। পাল়িযং পন ‘‘দল়্হধম্মোতি ৰিস্সুতো’’তি <span class="note">[জা॰ ২.২২.৩০০]</span> চ ‘‘লোকে ৰিৰটচ্ছদো’’তি <span class="note">[দী॰ নি॰ ১.২৫৮]</span> চ দিট্ঠত্তা এতে সদ্দা পুরিসরূপা অকারন্তাপি যুজ্জন্তি।</p>
<p class="bodytext">ৰুত্তসিরা ৰুচ্চতি নৰৰোরোপিতকেসো, ৰুত্তসিরা ব্রাহ্মণো, ৰুত্তসিরা, ৰুত্তসিরানো, ৰুত্তসিরানং, ৰুত্তসিরানে, ৰুত্তসিরানা, <a name="M0.0100"></a> ৰুত্তসিরানেহি। সেসং পুরিসসমং। পাল়িযং পন ‘‘কাপটিকো মাণৰো ৰুত্তসিরো’’তিপি <span class="note">[ম॰ নি॰ ২.৪২৬]</span> দিস্সতি।</p>
<p class="bodytext">রহা ৰুচ্চতি পাপধম্মো। রহা, রহা, রহিনো, রহানং, রহিনে, রহিনা, রহিনেহি, রহিনেভি, রহস্স, রহিনো, রহানং…পে॰… রহানে, রহানেসূতি <span class="note">[নীতি॰ পদ॰ ২১৭]</span> সব্বং সদ্দনীতিযং ৰুত্তং, ইধ পন মহাৰুত্তিনা সিদ্ধং।</p>
<p class="centered">ইতি আকারন্তপুল্লিঙ্গরাসি।</p>
<p class="subhead">ইকারন্তপুল্লিঙ্গরাসি</p>
<p class="bodytext">‘গসীন’ন্তি লোপো, মুনি গচ্ছতি।</p>
<p class="bodytext"><a name="para165"></a><span class="paranum">১৬৫</span>. <span class="bld">লোপো</span> <span class="note">[ক॰ ১১৮; রূ॰ ১৪৬; নী॰ ২৯৩]</span>।</p>
<p class="bodytext">ঝ, লতো যোনং লোপো হোতি। ‘যোলোপনীসু দীঘো’তি দীঘো।</p>
<p class="bodytext">মুনী গচ্ছন্তি।</p>
<p class="bodytext"><a name="para166"></a><span class="paranum">১৬৬</span>. <span class="bld">যোসু ঝিস্স পুমে</span> <span class="note">[ক॰ ৯৬; রূ॰ ১৪৮; নী॰ ২৫৯]</span>।</p>
<p class="bodytext">পুল্লিঙ্গে যোসু ঝসঞ্ঞস্স ই-কারস্স ট হোতি ৰা।</p>
<p class="bodytext">মুনযো গচ্ছন্তি।</p>
<p class="bodytext">ঝিস্সাতি কিং? রত্তিযো, দণ্ডিনো।</p>
<p class="bodytext">পুমেতি কিং? অট্ঠীনি।</p>
<p class="bodytext">ভো মুনি, ‘অযুনং ৰা দীঘো’তি দীঘো, ভো মুনী, ভোন্তো মুনী, ভোন্তো মুনযো, মুনিং, মুনী, মুনযো, মুনিনা, মুনীহি, মুনীভি, মুনিস্স, মুনিনো, মুনীনং, মুনিস্মা, মুনিম্হা।</p>
<p class="bodytext"><a name="para167"></a><span class="paranum">১৬৭</span>. <span class="bld">না</span> <a name="M0.0101"></a> <span class="bld">স্মাস্স</span> <span class="note">[ক॰ ২১৫; রূ॰ ৪১; নী॰ ৪৪২]</span>।</p>
<p class="bodytext">ঝ, লতো স্মাস্স না হোতি ৰা।</p>
<p class="bodytext">মুনিনা, মুনীহি, মুনীভি, মুনিস্স, মুনিনো, মুনীনং, মুনিস্মিং, মুনিম্হি, মুনীসু।</p>
<p class="bodytext">ইসি গচ্ছতি, ইসী, ইসযো, ভো ইসি, ভো ইসী, ভোন্তো ইসী, ভোন্তো ইসযো ইচ্চাদি।</p>
<p class="bodytext">অগ্গি জলতি, অগ্গী, অগ্গযো, ভো অগ্গি, ভো অগ্গী, ভোন্তো অগ্গী, ভোন্তো অগ্গযো ইচ্চাদি।</p>
<p class="bodytext">এৰং কুচ্ছি, মুট্ঠি, গণ্ঠি, মণি, পতি, অধিপতি, গহপতি, সেনাপতি, নরপতি, যতি, ঞাতি, সাতি, ৰত্থি, অতিথি, সারথি, বোন্দি, আদি, উপাদি, নিধি, ৰিধি, ওধি, ব্যাধি, সমাধি, উদধি, উপধি, নিরুপধি, ধনি, সেনানি, কপি, দীপি, কিমি, তিমি, অরি, হরি, গিরি, কলি, বলি, সালি, অঞ্জলি, কৰি, রৰি, অসি, মসি, কেসি, পেসি, রাসি, অহি, ৰীহিইচ্চাদযো।</p>
<p class="bodytext">ৰিসেসৰিধানমুচ্চতে।</p>
<p class="bodytext">মহাৰুত্তিনা অকতরস্সেহিপি কেহিচি ঝসঞ্ঞেহি যোনং নো হোতি, ‘‘ছ মুনিনো অগারমুনিনো, অনগারমুনিনো, সেখমুনিনো, অসেখমুনিনো, পচ্চেকমুনিনো, মুনিমুনিনো’’তি <span class="note">[মহানি॰ ১৪]</span> চ ‘‘ঞাণুপপন্না মুনিনো ৰদন্তী’’তি চ ‘‘একমেকায ইত্থিযা, অট্ঠট্ঠ পতিনো সিযু’’ন্তি চ <span class="note">[জা॰ ২.২১.৩৪৪]</span> ‘‘পতিনো কিরম্হাকং ৰিসিট্ঠনারীন’’ <span class="note">[ৰি॰ ৰ॰ ৩২৩]</span> ন্তি চ ‘‘হংসাধিপতিনো ইমে’’তি <span class="note">[জা॰ ২.২১.৩৮]</span> চ সুত্তপদানি দিস্সন্তি।</p>
<p class="bodytext">গাথাসু ‘ঘব্রহ্মাদিত্বে’তি মুনিতো গস্স এত্তঞ্চ হোতি, পোরোহিচ্চো তৰং মুনে <span class="note">[অপ॰ থের ১.১.৫৪০]</span>, ধম্মদস্সো তৰং মুনে <span class="note">[অপ॰ থের ১.১.৫৪০]</span>, চিরং <a name="M0.0102"></a> জীৰ মহাৰীর, কপ্পং তিট্ঠ মহামুনে <span class="note">[অপ॰ থের ১.২.১৬৮]</span>, পটিগ্গণ্হ মহামুনে <span class="note">[অপ॰ থের ১.৪১.৮৩]</span>। তুয্হত্থায মহামুনেতি <span class="note">[অপ॰ থের ১.৩.৩৪৫]</span>।</p>
<p class="bodytext">তেহিযেৰ অংৰচনস্স নঞ্চ হোতি, তমাহু একং মুনিনং চরন্তং <span class="note">[সু॰ নি॰ ২১০]</span>, মুনিনং মোনপথেসু সিক্খমানং <span class="note">[জা॰ ১.৮.৪৪]</span>, পিতরং পুত্তগিদ্ধিনং <span class="note">[জা॰ ২.২২.২৩৭৭]</span>, সব্বকামসমিদ্ধিনং <span class="note">[জা॰ ১.১৩.১০৩]</span>।</p>
<p class="bodytext">ইসিসদ্দে পন –</p>
<p class="bodytext"><a name="para168"></a><span class="paranum">১৬৮</span>. <span class="bld">টে সিস্সিসিস্মা</span> <span class="note">[টে সিস্সস্মা (মূলপাঠে)]</span>।</p>
<p class="bodytext">ইসিম্হা সিস্স টে হোতি ৰা।</p>
<p class="bodytext">যো নো’জ্জ ৰিনযে কঙ্খং, অত্থধম্মৰিদূ ইসে <span class="note">[জা॰ ২.২২.১১৬৪]</span>। ‘ঘব্রহ্মাদিত্বে’তি গস্স এত্তঞ্চ হোতি, নিসীদাহি মহাইসে <span class="note">[জা॰ ২.২০.১১৪]</span>, ত্বং নো’সি সরণং ইসে <span class="note">[জা॰ ২.২২.১৩২৬]</span>, পুত্তো উপ্পজ্জতং ইসে <span class="note">[জা॰ ১.১৪.১০৪]</span>।</p>
<p class="bodytext"><a name="para169"></a><span class="paranum">১৬৯</span>. <span class="bld">দুতিযস্স যোস্স</span>।</p>
<p class="bodytext">ইসিম্হা দুতিযস্স যোস্স টে হোতি ৰা।</p>
<p class="bodytext">সমণে ব্রাহ্মণে ৰন্দে, সম্পন্নচরণে ইসে <span class="note">[জা॰ ১.১৬.৩১৪]</span>।</p>
<p class="bodytext">সমাসে পন মহেসি গচ্ছতি, মহেসী গচ্ছন্তি, মহেসযো, মহেসিনো। অংৰচনে মহেসিনন্তি সিজ্ঝতি। ‘‘সঙ্গাযিংসু মহেসযো <span class="note">[ৰি॰ ৰ॰ গন্থারম্ভকথা পে॰ ৰ॰ গন্থারম্ভকথা]</span>, ৰানমুত্তা মহেসযো’’তি <span class="note">[অভিধম্মত্থসঙ্গহে ১১৩ পিট্ঠে]</span> চ ‘‘ন তং সম্মগ্গতা যঞ্ঞং, উপযন্তি মহেসিনো, এতং সম্মগ্গতা যঞ্ঞং, উপযন্তি মহেসিনো <span class="note">[সং॰ নি॰ ১.১২০]</span>, পহন্তা মহেসিনো কামে, যেন তিণ্ণা মহেসিনো’’তি চ ‘‘মহেসিং ৰিজিতাৰিন’’ন্তি <span class="note">[ম॰ নি॰ ২.৪৫৯]</span> চ ‘‘সঙ্ঘঞ্চাপি মহেসিনং, কুঞ্জরংৰ মহেসিনং, উপগন্ত্বা মহেসিনং <a name="M0.0103"></a> <span class="note">[বু॰ ৰং॰ ৯.১]</span>, খিপ্পং পস্স মহেসিনং <span class="note">[জা॰ ২.১৯.৭০]</span>, কতকিচ্চং মহেসিন’’ন্তি <span class="note">[জা॰ ২.১৯.১০২]</span> চ সুত্তপদানি দিস্সন্তি।</p>
<p class="bodytext">অগ্গিসদ্দে –</p>
<p class="bodytext"><a name="para170"></a><span class="paranum">১৭০</span>. <span class="bld">সিস্সগ্গিতো নি</span> <span class="note">[ক॰ ৯৫; রূ॰ ১৪৫; নী॰ ২৫৪; ‘সিস্সাগ্গিতো নি’ (বহূসু)]</span>।</p>
<p class="bodytext">অগ্গিতো সিস্স নি হোতি ৰা।</p>
<p class="bodytext">অগ্গি জলতি, অগ্গিনি জলতি, অগ্গী জলন্তি, অগ্গযো ইচ্চাদি।</p>
<p class="bodytext">পাল়িযং পন ‘‘অগ্গি, গিনি, অগ্গিনী’’তি তযো অগ্গিপরিযাযা দিস্সন্তি – ‘‘রাগগ্গি, দোসগ্গি, মোহগ্গী’’তি <span class="note">[অ॰ নি॰ ৭.৪৬]</span> চ ‘‘ছন্না কুটি আহিতো গিনি, ৰিৰটা কুটি নিব্বুতো গিনি <span class="note">[সু॰ নি॰ ১৯]</span>, মহাগিনি সম্পজ্জলিতো <span class="note">[থেরগা॰ ৭০২ (থোকং ৰিসদিসং)]</span>, যস্মা সো জাযতে গিনী’’তি <span class="note">[জা॰ ১.১০.৫৮]</span> চ ‘‘অগ্গিনিং সম্পজ্জলিতং পৰিসন্তী’’তি <span class="note">[সু॰ নি॰ ৬৭৫]</span> চ। তেসং ৰিসুং ৰিসুং রূপমালা লব্ভতি।</p>
<p class="bodytext">সেট্ঠি, পতি, অধিপতি, সেনাপতি, অতিথি, সারথিসদ্দেহি চ যোনং নো হোতি, অংৰচনস্স নং হোতি ৰা, সেট্ঠিনো, সেট্ঠিনং, পতিনো, পতিনং, অধিপতিনো, অধিপতিনং, সেনাপতিনো, সেনাপতিনং, অতিথিনো, অতিথিনং, সারথিনো, সারথিনন্তি। গহপতযো, জানিপতযো ইচ্চাদীনি নিচ্চরূপানি দিস্সন্তি।</p>
<p class="bodytext">আদিসদ্দে –</p>
<p class="bodytext">‘রত্থ্যাদীহি টো স্মিংনো’তি স্মিংনো টো হোতি, আদিস্মিং, আদিম্হি, আদো, গাথাদো, পাদাদো। ‘‘আদিং, গাথাদিং, পাদাদিং’’ ইচ্চাদীসু পন আধারত্থে দুতিযা এৰ ‘‘ইমং রত্তিং, ইমং দিৰসং, পুরিমং দিসং, পচ্ছিমং দিসং, তং খণং, তং লযং, তং মুহুত্তং’’ ইচ্চাদীসু ৰিয।</p>
<p class="bodytext">ইদানি সমাসে ঝিস্স টাদেসাভাৰো ৰুচ্চতি।</p>
<p class="bodytext"><a name="para171"></a><span class="paranum">১৭১</span>. <span class="bld">ইতোঞ্ঞত্থে</span> <a name="M0.0104"></a> <span class="bld">পুমে</span>।</p>
<p class="bodytext">পুমে অঞ্ঞপদত্থসমাসে ই-কারম্হা পঠমা, দুতিযাযোনং কমেন নো, নে হোন্তি ৰা। সুত্তৰিভত্তেন উত্তরপদত্থসমাসেপি ক্বচি যোনং নো, নে হোন্তি।</p>
<p class="bodytext">পঠমাযোম্হি –</p>
<p class="bodytext">মিচ্ছাদিট্ঠিনো, সম্মাদিট্ঠিনো, মুট্ঠস্সতিনো, উপট্ঠিতস্সতিনো, অসারে সারমতিনো <span class="note">[ধ॰ প॰ ১১]</span>, নিম্মানরতিনো দেৰা, যে দেৰা ৰসৰত্তিনো <span class="note">[সং॰ নি॰ ১.১৬৮]</span>, অট্ঠেতে চক্কৰত্তিনো, ধম্মে ধম্মানুৰত্তিনো <span class="note">[সং॰ নি॰ ৫.৩৪]</span>, সগ্গং সুগতিনো যন্তি <span class="note">[ধ॰ প॰ ১২৬]</span>, তোমর’ঙ্কুসপাণিনো <span class="note">[জা॰ ২.২২.২২৩]</span>, দণ্ডমুগ্গরপাণিনো, অরিযৰুত্তিনো, নিপকা সন্তৰুত্তিনো ইচ্চাদি।</p>
<p class="bodytext">দুতিযাযোম্হি –</p>
<p class="bodytext">মুট্ঠস্সতিনে, উপট্ঠিতস্সতিনে, অরিযৰুত্তিনে, তোমর’ঙ্কুসপাণিনে <span class="note">[জা॰ ২.২২.১৯০]</span> ইচ্চাদি।</p>
<p class="bodytext">ৰাত্বেৰ? মিচ্ছাদিট্ঠী জনা গচ্ছন্তি, মিচ্ছাদিট্ঠী জনে পস্সতি।</p>
<p class="bodytext">গরূ পন ‘‘তোমর’ঙ্কুসপাণযো, অত্থে ৰিসারদমতযো’’তি <span class="note">[ক॰ ২৫৩]</span> রূপানি ইধ ইচ্ছন্তি।</p>
<p class="bodytext">অঞ্ঞত্থেতি কিং? মিচ্ছাদিট্ঠিযো ধম্মা, মিচ্ছাদিট্ঠিযো ধম্মে।</p>
<p class="bodytext">পুমেতি কিং? মিচ্ছাদিট্ঠিনিযো ইত্থিযো, মিচ্ছাদিট্ঠীনি কুলানি।</p>
<p class="bodytext"><a name="para172"></a><span class="paranum">১৭২</span>. <span class="bld">নে স্মিংনো ক্বচি</span> <span class="note">[নী॰ ৪৫৩]</span>।</p>
<p class="bodytext">পুমে অঞ্ঞত্থে ইতো স্মিংনো ক্বচি নে হোতি।</p>
<p class="bodytext">কতঞ্ঞুম্হি চ পোসম্হি, সীলৰন্তে অরিযৰুত্তিনে <span class="note">[জা॰ ১.১০.৭৮]</span>। সব্বকামসমিদ্ধিনে কুলে, ছত্তপাণিনে, দণ্ডপাণিনে, তোমর’ঙ্কুসপাণিনে <span class="note">[জা॰ ২.২২.১৯০]</span> ইচ্চাদি।</p>
<p class="bodytext">সুত্তৰিভত্তেন <a name="M0.0105"></a> ঈতোপি স্মিংনো ক্বচি নে হোতি, মাতঙ্গস্মিং যসস্সিনে <span class="note">[জা॰ ২.১৯.৯৬]</span>, দেৰৰণ্ণিনে, ব্রহ্মৰণ্ণিনে, অরহন্তম্হি তাদিনে <span class="note">[থেরগা॰ ১১৮২]</span> ইচ্চাদি।</p>
<p class="centered">ইকারন্তপুল্লিঙ্গরাসি নিট্ঠিতো।</p>
<p class="subhead">ঈকারন্তপুল্লিঙ্গরাসি</p>
<p class="bodytext">ঈকারন্তে ‘সিম্হি না’নপুংসকস্সা’তি সুত্তেন সিম্হি রস্সত্তং নত্থি, ‘গে ৰা’তি গে পরে ৰিকপ্পেন রস্সো, যোসু চ অং, না, স, স্মা, স্মিং সু চ ‘একৰচনযোস্বঘোন’ন্তি নিচ্চং রস্সো, দণ্ডী গচ্ছতি। ‘জন্তু হেতু’ ইচ্চাদিসুত্তেন ৰিকপ্পেন যোনং লোপো, দণ্ডী গচ্ছন্তি।</p>
<p class="bodytext">পক্খে –</p>
<p class="bodytext"><a name="para173"></a><span class="paranum">১৭৩</span>. <span class="bld">যোনং নোনে পুমে</span> <span class="note">[ক॰ ২২৫; রূ॰ ১৫১; নী॰ ৪৫২, ৪৫৩]</span>।</p>
<p class="bodytext">পুমে ঝসঞ্ঞম্হা ঈ-কারতো পঠমা, দুতিযাযোনং কমেন নো, নে হোন্তি ৰা।</p>
<p class="bodytext">দণ্ডিনো গচ্ছন্তি, ভোদণ্ডি, ভো দণ্ডী, ভোন্তো দণ্ডিনো, দণ্ডিং।</p>
<p class="bodytext"><a name="para174"></a><span class="paranum">১৭৪</span>. <span class="bld">নং ঝীতো</span> <span class="note">[ক॰ ২২৪; রূ॰ ১৫৩; নী॰ ৪৫১]</span>।</p>
<p class="bodytext">পুমে ঝসঞ্ঞম্হা ঈ-কারতো অংৰচনস্স নং হোতি ৰা।</p>
<p class="bodytext">দণ্ডিনং।</p>
<p class="bodytext"><a name="para175"></a><span class="paranum">১৭৫</span>. <span class="bld">নো ৰা</span> <span class="note">[’নো’ (বহূসু)]</span>।</p>
<p class="bodytext">পুমে ঝীতো দুতিযাযোস্স নো হোতি ৰা।</p>
<p class="bodytext">দণ্ডী <a name="M0.0106"></a>, দণ্ডিনো, দণ্ডিনে, দণ্ডিনা, দণ্ডীহি, দণ্ডীভি, দণ্ডিস্স, দণ্ডিনো, দণ্ডীনং, দণ্ডিস্মা, দণ্ডিম্হা, দণ্ডিনা, দণ্ডীহি, দণ্ডীভি, দণ্ডিস্স, দণ্ডিনো, দণ্ডীনং, দণ্ডিস্মিং, দণ্ডিম্হি।</p>
<p class="bodytext"><a name="para176"></a><span class="paranum">১৭৬</span>. <span class="bld">স্মিংনো নিং</span> <span class="note">[ক॰ ২২৬; রূ॰ ১৫৪; নী॰ ৪১৬]</span>।</p>
<p class="bodytext">ঝীতো স্মিংনো নি হোতি ৰা।</p>
<p class="bodytext">দণ্ডিনি।</p>
<p class="bodytext">‘নে স্মিংনো ক্বচী’তি ৰিভত্তসুত্তেন স্মিংনো নে চ হোতি, দণ্ডিনে, দণ্ডীসু।</p>
<p class="bodytext">এৰং চক্কী, পক্খী, সুখী, সিখী, চাগী, ভাগী, ভোগী, যোগী, সঙ্ঘী, ৰাচী, ধজী, ভজী, কুট্ঠী, রট্ঠী, দাঠী, ঞাণী, পাণী, গণী, গুণী, চম্মী, ধম্মী, সীঘযাযী, পাপকারী, ব্রহ্মচারী, মাযাৰী, মেধাৰী, ভুত্তাৰী, ভযদস্সাৰী, যসস্সী, তেজস্সী, ছত্তী, পত্তী, দন্তী, মন্তী, সত্তুঘাতী, সীহনাদী, সামী, পিযপ্পসংসী। অত্থদস্সী, ধম্মদস্সী ইচ্চাদযো। গামণী, সেনানী, সুধী ইচ্চাদীসু পন স্মিংনো নিত্তং নত্থি।</p>
<p class="bodytext">ৰিসেসৰিধানমুচ্চতে।</p>
<p class="bodytext">মহাৰুত্তিনা যোসু ঝী-কারস্সপি ক্বচি টত্তং হোতি,</p>
<p class="gatha1">‘‘হংসা কোঞ্চা মযূরা চ, হত্থযো পসদা মিগা।</p>
<p class="gathalast">সব্বে সীহস্স ভাযন্তি, নত্থি কাযস্মিং তুল্যতা <span class="note">[জা॰ ১.২.১০৩]</span>॥</p>
<p class="bodytext">পুরিসালূ চ হত্থযো, সঞ্ঞতা ব্রহ্মচারযো <span class="note">[অ॰ নি॰ ৬.৩৭]</span>, অপচে ব্রহ্মচারযো’’তি দিস্সন্তি। তত্থ ‘হত্থযো’তি হত্থিনো, ‘পুরিসালূ’তি পুরিসলোলা বলৰামুখযক্খিনিযো, ‘ব্রহ্মচারযো’তি ব্রহ্মচারিনো, ‘অপচে’তি পূজেয্য।</p>
<p class="bodytext">সুস্সপি <a name="M0.0107"></a> ক্বচি নেসু হোতি, সুসুখং ৰত জীৰাম, ৰেরিনেসু অৰেরিনো <span class="note">[ধ॰ প॰ ১৯৭]</span>, ৰেরিনেসু মনুস্সেসু, ৰিহরাম অৰেরিনো। তত্থ ‘ৰেরিনেসূ’তি ৰেরীচিত্তৰন্তেসু।</p>
<p class="bodytext">সমাসেপি পঠমাযোস্স নোত্তং, দুতিযাযোস্স নোত্তং নেত্তঞ্চ হোতি। তত্থ দ্বে নোত্তানি পাকটানি। নেত্তং পন ৰুচ্চতে, ‘‘অস্সমণে সমণমানিনে <span class="note">[অ॰ নি॰ ৮.১০]</span>, নরে পাণাতিপাতিনে <span class="note">[ইতিৰু॰ ৯৩]</span>, মঞ্জুকে পিযভাণিনে <span class="note">[জা॰ ২.২২.১৭২১]</span>, মালধারিনে <span class="note">[জা॰ ২.২২.১৭২৭]</span>, কাসিকুত্তমধারিনে <span class="note">[জা॰ ২.২২.১৯৫]</span>, ৰণ্ণৰন্তে যসস্সিনে <span class="note">[দী॰ নি॰ ২.২৮২]</span>, চাপহত্থে কলাপিনে, উভো ভস্সরৰণ্ণিনে <span class="note">[জা॰ ২.২১.১১১]</span>, ব্রাহ্মণে দেৰৰণ্ডিনে, সমুদ্ধরতি পাণিনে <span class="note">[অপ॰ থেরী ২.৩.১৩৭]</span>, এৰং জরা চ মচ্চু চ, অধিৰত্তন্তি পাণিনে’’তি <span class="note">[সং॰ নি॰ ১.১৩৬]</span> দিস্সন্তি। তত্থ ‘ভস্সরৰণ্ণিনে’তি পভস্সরৰণ্ণৰন্তে। স্মিংনো নেত্তে পন ‘‘মাতঙ্গস্মিং যসস্সিনে’’ ইচ্চাদীনি <span class="note">[জা॰ ২.১৯.৯৬]</span> পুব্বে ৰুত্তানেৰ।</p>
<p class="centered">ঈকারন্তপুল্লিঙ্গরাসি নিট্ঠিতো।</p>
<p class="subhead">উকারন্তপুল্লিঙ্গরাসি</p>
<p class="subhead">ভিক্খাদিগণরাসি</p>
<p class="bodytext">‘গসীন’ন্তি সিলোপো, ভিক্খু। যোনং লোপে দীঘো, ভিক্খূ।</p>
<p class="bodytext">পক্খে –</p>
<p class="bodytext"><a name="para177"></a><span class="paranum">১৭৭</span>. <span class="bld">লা যোনং ৰো পুমে</span> <span class="note">[ক॰ ১১৯; রূ॰ ১৫৫; নী॰ ২৯৪]</span>।</p>
<p class="bodytext">পুমে লসঞ্ঞেহি উৰণ্ণেহি যোনং ৰো হোতি ৰাতি যোনং ৰো।</p>
<p class="bodytext"><a name="para178"></a><span class="paranum">১৭৮</span>. <span class="bld">ৰেৰোসু</span> <a name="M0.0108"></a> <span class="bld">লুস্স</span> <span class="note">[ক॰ ৯৭; রূ॰ ১৫৬; নী॰ ২৬০]</span>।</p>
<p class="bodytext">পুমে ৰে, ৰোসু পরেসু লসঞ্ঞস্স উ-কারস্স ট হোতি।</p>
<p class="bodytext">ভিক্খৰো।</p>
<p class="bodytext">লুস্সাতি কিং? সযম্ভুৰো।</p>
<p class="bodytext">ভো ভিক্খু, ভো ভিক্খূ, ভোন্তো ভিক্খূ।</p>
<p class="bodytext"><a name="para179"></a><span class="paranum">১৭৯</span>. <span class="bld">পুমালপনে ৰেৰো</span> <span class="note">[ক॰ ১১৬; রূ॰ ১৫৭; নী॰ ২৯১]</span>।</p>
<p class="bodytext">পুমে আলপনে লসঞ্ঞম্হা উ-কারতো যোস্স ৰে, ৰো হোন্তি ৰা।</p>
<p class="bodytext">ভোন্তো ভিক্খৰে, অথ খো ভগৰা ভিক্খূ আমন্তেসি ‘‘ভিক্খৰো’’তি <span class="note">[ম॰ নি॰ ১.১]</span>, দেৰকাযা অভিক্কন্তা, তে ৰিজানাথ ভিক্খৰো <span class="note">[দী॰ নি॰ ২.৩৩৪]</span>, ভিক্খুং, ভিক্খূ, ভিক্খৰো, ভিক্খুনা। ‘সুনংহিসূ’তি দীঘো, ভিক্খূহি, ভিক্খূভি, ভিক্খুস্স, ভিক্খুনো, ভিক্খূনং, ভিক্খুস্মা, ভিক্খুম্হা, ভিক্খুনা, ভিক্খূহি, ভিক্খূভি, ভিক্খুস্স, ভিক্খুনো, ভিক্খূনং, ভিক্খুস্মিং, ভিক্খুম্হি, ভিক্খূসু।</p>
<p class="bodytext">এৰং মঙ্কু, মচ্চু, উচ্ছু, পটু, ভাণু, সেতু, কেতু, সত্তু, সিন্ধু, বন্ধু, কারু, নেরু, মেরু, রুরু, ৰেল়ু ইচ্চাদযো।</p>
<p class="bodytext">ৰিসেসৰিধানমুচ্চতে।</p>
<p class="bodytext">হেতু, জন্তু, কুরুসদ্দেসু ‘জন্তুহেতু’ ইচ্চাদিসুত্তেন ৰিকপ্পেন যোনং লোপো, হেতু ধম্মো, হেতূ ধম্মা, অতীতে হেতৰো পঞ্চ।</p>
<p class="bodytext"><a name="para180"></a><span class="paranum">১৮০</span>. <span class="bld">যোম্হি ৰা ক্বচি</span> <span class="note">[ক॰ ৯৭; রূ॰ ১৫৬; নী॰ ২৬০]</span>।</p>
<p class="bodytext">যোসু লসঞ্ঞিনো উ-কারস্স ক্বচি ট হোতি ৰা।</p>
<p class="bodytext">অতীতে হেতযো পঞ্চ।</p>
<p class="bodytext">ৰাতি <a name="M0.0109"></a> কিং? হেতুযো।</p>
<p class="bodytext">ক্বচীতি কিং? ভিক্খৰো।</p>
<p class="bodytext">ভো হেতু, ভো হেতূ, ভোন্তো হেতূ, হেতৰো, হেতযো, হেতুযো ৰা, হেতুং, হেতূ, হেতৰো, হেতযো, হেতুযো ৰা। সেসং ভিক্খুসমং।</p>
<p class="bodytext">জন্তু গচ্ছতি, জন্তূ, জন্তযো, জন্তুযো ৰা।</p>
<p class="bodytext"><a name="para181"></a><span class="paranum">১৮১</span>. <span class="bld">জন্তাদিতো নো চ</span> <span class="note">[ক॰ ১১৯; রূ॰ ১৫৫; নী॰ ২৯৪; ‘জন্ত্বাদিতো’ (বহূসু)]</span>।</p>
<p class="bodytext">পুমে জন্তাদিতো যোনং নো চ হোতি ৰো চ।</p>
<p class="bodytext">জন্তুনো, জন্তৰো, ভোজন্তু, ভোজন্তূ, ভোন্তো জন্তূ, জন্তযো, জন্তুযো, জন্তুনো, জন্তৰো, জন্তুং, জন্তূ, জন্তযো, জন্তুযো, জন্তুনো, জন্তৰো। সেসং ভিক্খুসমং।</p>
<p class="bodytext">কুরু, কুরূ, কুরযো, কুরুযো, কুরুনো, কুরৰোতি সব্বং জন্তুসমং।</p>
<p class="bodytext">‘‘অজ্জেৰ তং কুরযো পাপযাতু <span class="note">[জা॰ ২.২২.১৬৩২]</span>, নন্দন্তি তং কুরযো দস্সনেন <span class="note">[জা॰ ২.২২.১৬৪১]</span>, অজ্জেৰ তং কুরযো পাপযামী’’তি <span class="note">[জা॰ ২.২২.১৬৩৪]</span> দিস্সন্তি।</p>
<p class="bodytext">মহাৰুত্তিনা লতোপি অংৰচনস্স ক্বচি নং হোতি, ‘‘কিমত্থিনং ভিক্খুনং আহু, ভিক্খুনমাহু মগ্গদেসিং, ভিক্খুনমাহু মগ্গজীৰিং, বুদ্ধং আদিচ্চবন্ধুন’’ন্তি দিস্সন্তি, তথা ‘‘রোগনিড্ডং পভঙ্গুনং, ভোগানঞ্চ পভঙ্গুনং <span class="note">[ধ॰ প॰ ১৩৯]</span>, ৰিঞ্ঞাণঞ্চ ৰিরাগুন’’ন্তি চ। তত্থ ‘কিমত্থিন’ন্তি কিংসভাৰং, ‘মগ্গদেসি’ন্তি মগ্গং দেসেন্তং, ‘মগ্গজীৰি’ন্তি মগ্গে জীৰন্তং, ‘রোগনিড্ড’ন্তি রোগানং কুলাৰকভূতং, ‘পভঙ্গুন’ন্তি পভিজ্জনসীলং, ‘ৰিরাগুন’ন্তি ৰিরজ্জনসীলং। কত্থচি পঠমন্তম্পি দিস্সতি, তত্থ নাগমো।</p>
<p class="centered">ইতি ভিক্খাদিগণরাসি।</p>
<p class="subhead">সত্থাদিগণরাসি</p>
<p class="subhead">সত্থাদিরাসি</p>
<p class="bodytext"><a name="para182"></a><span class="paranum">১৮২</span>. <span class="bld">ল্তুপিতাদীনমা সিম্হি</span> <span class="note">[ক॰ ২৯৯; রূ॰ ১৫৮; নী॰ ৪১১]</span>।</p>
<p class="bodytext">সিম্হি <a name="M0.0110"></a> পরে ল্তুপচ্চযন্তানং সত্থু, কত্তুইচ্চাদীনং পিতাদীনঞ্চ উ-কারো আ হোতি। ‘গসীন’ন্তি লোপো।</p>
<p class="bodytext">সত্থা।</p>
<p class="bodytext"><a name="para183"></a><span class="paranum">১৮৩</span>. <span class="bld">ল্তুপিতাদীনমসে</span> <span class="note">[ক॰ ২০০; রূ॰ ১৫৯; নী॰ ৪১২]</span>।</p>
<p class="bodytext">সম্হা অঞ্ঞস্মিং ৰিভত্তিগণে পরে ল্তু, পিতাদীনং উ-কারো আরঙ হোতি।</p>
<p class="bodytext"><a name="para184"></a><span class="paranum">১৮৪</span>. <span class="bld">আরঙ্স্মা</span> <span class="note">[ক॰ ২০৫; রূ॰ ১৬০; নী॰ ৪২১]</span>।</p>
<p class="bodytext">আরঙ্তো যোনং টো হোতি।</p>
<p class="bodytext">সত্থারো।</p>
<p class="bodytext"><a name="para185"></a><span class="paranum">১৮৫</span>. <span class="bld">গে অ চ</span> <span class="note">[ক॰ ২৪৬; রূ॰ ৭৩; নী॰ ৪৭৬, ৪৭৮-৯]</span>।</p>
<p class="bodytext">গে পরে ল্তু, পিতাদীনং উ-কারো হোতি অ চ আ চ। ভোসত্থ, ভো সত্থা, ভোন্তো সত্থারো, সত্থারং।</p>
<p class="bodytext"><a name="para186"></a><span class="paranum">১৮৬</span>. <span class="bld">টোটে ৰা</span> <span class="note">[ক॰ ২০৫; রূ॰ ২৬০; নী॰ ৪২১]</span>।</p>
<p class="bodytext">আরঙ্তো যোনং কমেন টো, টে হোন্তি ৰা। এত্থ চ ৰাসদ্দো সখসদ্দে ৰিকপ্পনত্থো তত্থ ৰিধ্যন্তরসব্ভাৰা। পুন টোগ্গহণং লহুভাৰত্থং।</p>
<p class="bodytext">সত্থারো, সত্থারে।</p>
<p class="bodytext"><a name="para187"></a><span class="paranum">১৮৭</span>. <span class="bld">টা</span> <a name="M0.0111"></a> <span class="bld">নাস্মানং</span> <span class="note">[ক॰ ২০৭, ২৭০; রূ॰ ১৬১, ১২০; নী॰ ৪২, ৫৪২]</span>।</p>
<p class="bodytext">আরঙ্তো না, স্মানং টা হোতি।</p>
<p class="bodytext">সত্থারা, সত্থারেহি, সত্থারেভি।</p>
<p class="bodytext"><a name="para188"></a><span class="paranum">১৮৮</span>. <span class="bld">লোপো</span> <span class="note">[ক॰ ২০৩; রূ॰ ১৬২; নী॰ ৪১৮]</span>।</p>
<p class="bodytext">ল্তু, পিতাদীহি সলোপো হোতি ৰা।</p>
<p class="bodytext">সত্থু, সত্থুস্স, সত্থুনো।</p>
<p class="bodytext"><a name="para189"></a><span class="paranum">১৮৯</span>. <span class="bld">নংম্হি ৰা</span> <span class="note">[ক॰ ২০১; রূ॰ ১৬৩; নী॰ ৪১৬]</span>।</p>
<p class="bodytext">নংম্হি পরে ল্তু, পিতাদীনং উ-কারো আরঙ হোতি ৰা। ইমেসং মহানাম তিণ্ণং সত্থারানং একা নিট্ঠা উদাহু পুথু নিট্ঠাতি <span class="note">[অ॰ নি॰ ৩.১২৭]</span>। সত্থূনং।</p>
<p class="bodytext"><a name="para190"></a><span class="paranum">১৯০</span>. <span class="bld">আ</span> <span class="note">[ক॰ ২০২; রূ॰ ১৬৪; নী॰ ৪১৭]</span>।</p>
<p class="bodytext">নংম্হি পরে ল্তু, পিতাদীনং উ-কারো আ হোতি ৰা।</p>
<p class="bodytext">সত্থানং, সত্থারা, সত্থারেহি, সত্থারেভি, সত্থু, সত্থুস্স, সত্থুনো, সত্থূনং, সত্থারানং, সত্থানং।</p>
<p class="bodytext"><a name="para191"></a><span class="paranum">১৯১</span>. <span class="bld">টি স্মিংনো</span> <span class="note">[ক॰ ২০৬; রূ॰ ১৬৫; নী॰ ৪২২]</span>।</p>
<p class="bodytext">আরঙ্তো স্মিংনো টি হোতি।</p>
<p class="bodytext"><a name="para192"></a><span class="paranum">১৯২</span>. <span class="bld">রস্সারঙ</span> <span class="note">[ক॰ ২০৮; রূ॰ ১৬৬; নী॰ ৪২৪]</span>।</p>
<p class="bodytext">স্মিংম্হি পরে আরঙ্কতো রস্সো হোতি।</p>
<p class="bodytext">সত্থরি, সত্থারেসু।</p>
<p class="bodytext">বহুলাধিকারা <a name="M0.0112"></a> না, স্মাসু সত্থুনাতি চ সুম্হি সত্থূসূতি চ সিদ্ধং। ‘‘ধম্মরাজেন সত্থুনা, পূজং লব্ভতি ভত্তুসূ’’তি <span class="note">[জা॰ ২.২২.১৫১৭]</span> পাল়ি। ‘ভত্তুসূ’তি সামীসু, ‘ভত্তাসূ’তিপি পাঠো।</p>
<p class="bodytext">‘ল্তুপিতাদীনমসে’তি অসেগ্গহণেন তোম্হি আরঙ হোতি <span class="note">[নী॰ ৪১৪]</span>, ‘‘সত্থারতো সত্থারং গচ্ছন্তি, সত্থারতো সত্থারং ঘটেন্তী’’তি <span class="note">[মহানি॰ ২৭]</span> পাল়ি।</p>
<p class="bodytext">এৰং কত্তা, ভত্তা, গন্তা, জেতা, জনেতা, ছেত্তা, ছেদিতা, ৰিঞ্ঞাতা, ৰিঞ্ঞাপেতা, উট্ঠাতা, উট্ঠাপেতা, তরিতা, তারেতা, দাতা, দাপেতা, সন্ধাতা, সন্ধাপেতা, নেতা, নেত্তা, পোসেতা, ভেত্তা, যাতা, ৰত্তা, সেতা, হন্তা, সকমন্ধাতা, মহামন্ধাতা ইচ্চাদযো।</p>
<p class="bodytext">ৰিসেসৰিধানমুচ্চতে।</p>
<p class="bodytext">মহাৰুত্তিনা যোনং আ হোতি, অৰিতক্কিতা গব্ভমুপৰজন্তি <span class="note">[জা॰ ১.১৩.১৩৮ (ৰিসদিসং)]</span>, তে ভিক্খূ ব্রূহেতা সুঞ্ঞাগারানং।</p>
<p class="bodytext">অমচ্চৰাচীহি কত্তু, খত্তুসদ্দেহি গস্স এত্তং, উট্ঠেহি কত্তে তরমানো <span class="note">[জা॰ ২.২২.১৬৯০]</span>, নত্থি ভো খত্তে পরোলোকো <span class="note">[দী॰ নি॰ ২.৪০৮]</span>।</p>
<p class="bodytext">গে পরে আরঙ চ হোতি, পুচ্ছাম কত্তার অনোমপঞ্ঞ, ‘‘কত্তারং অনোমপঞ্ঞ’’ন্তিপি <span class="note">[জা॰ ১.১০.২৮]</span> যুজ্জতি।</p>
<p class="bodytext">অংম্হি পরে পুব্বস্সরলোপো চ হোতি, অনুকম্পকং পাণসমম্পি ভত্তুং জহন্তি ইত্থিযো। ‘‘সো পতীতো পমুত্তেন, ভত্তুনা ভত্তুগারৰো’’তি <span class="note">[জা॰ ২.২১.৪৮]</span> দিট্ঠত্তা কত্তুনা, গন্তুনা ইচ্চাদীনিপি যুজ্জন্তি।</p>
<p class="bodytext">নেত্তুম্হা <a name="M0.0113"></a> স্মিংনো এত্তং <span class="note">[নী॰ ৪৩০]</span>, নেত্তে উজুং গতে সতি <span class="note">[জা॰ ১.৪.১৩৩]</span>, এতে সদ্দা তীসু লিঙ্গেসু সমানরূপা হোন্তি, কত্তা ইত্থী, কত্তা পুরিসো, কত্তা কুলং ইচ্চাদি।</p>
<p class="centered">ইতি সত্থাদিরাসি।</p>
<p class="subhead">পিতাদিরাসি</p>
<p class="bodytext">পিতা গচ্ছতি।</p>
<p class="bodytext"><a name="para193"></a><span class="paranum">১৯৩</span>. <span class="bld">পিতাদীনমনত্তাদীনং</span> <span class="note">[ক॰ ২০৯; রূ॰ ১৬৮; নী॰ ৪২৫; ‘পিতাদীনমনত্বাদীনং’ (বহূসু)]</span>।</p>
<p class="bodytext">নত্তাদিৰজ্জিতানং পিতাদীনং আরঙকতো রস্সো হোতি।</p>
<p class="bodytext">পিতরো, ভো পিত, ভো পিতা, ভোন্তো পিতরো। পিতরং, পিতুং ৰা। ‘‘মাতুং পিতুঞ্চ ৰন্দিত্বা’’তি <span class="note">[জা॰ ২.২২.১৮৫৯]</span> দিস্সতি।</p>
<p class="bodytext">পিতরো, পিতরে, পিতরা, পিতুনা, পিতরেহি, পিতরেভি, পিতূহি, পিতূভি, পিতু, পিতুস্স, পিতুনো, পিতূনং, পিতরানং, পিতরা, পিতুনা, পিতরেহি, পিতরেভি, পিতূহি, পিতূভি, পিতু, পিতুস্স, পিতুনো, পিতূনং, পিতরানং, পিতানং, পিতুস্মিং, পিতুম্হি, পিতরি, পিতরেসু, পিতূসু।</p>
<p class="bodytext">অনণো ঞাতিনং হোতি, দেৰানং পিতুনঞ্চ সো <span class="note">[জা॰ ২.২২.১২৬]</span>, মাতাপিতূনং অচ্চযেন, ধম্মং চর মহারাজ, মাতাপিতূসু খত্তিয <span class="note">[জা॰ ২.১৭.৩৯]</span>।</p>
<p class="bodytext">এৰং ভাতা, ভাতরো, জামাতা, জামাতরোইচ্চাদি।</p>
<p class="bodytext">অনত্তাদীনন্তি কিং? নত্তা, নত্তারো, নত্তারং, নত্তারো, নত্তারে ইচ্চাদি। তথা পনত্তুসদ্দোপি।</p>
<p class="bodytext">মাতু <a name="M0.0114"></a>, ধীতু, দুহিতুসদ্দা পন ইত্থিলিঙ্গা এৰ, মাতা, মাতরো, ভোতি মাত, ভোতি মাতা, ভোতি মাতে ৰা, ‘‘অচ্ছরিযং নন্দমাতে, অব্ভুতং নন্দমাতে’’তি <span class="note">[অ॰ নি॰ ৭.৫৩]</span> দিস্সতি। ‘ঘব্রহ্মাদিত্বে’তি গস্স এত্তং। ভোতিযো মাতরো, মাতরং, মাতুং, মাতরো, মাতরে, মাতুযা, মাতরা, মাতরেহি, মাতরেভি, মাতূহি, মাতূভি, মাতু, মাতুস্স, মাতুযা। ‘‘মাতুস্স সরতি, পিতুস্স সরতী’’তি <span class="note">[রূ॰ ১৬৯; নী॰ ১৬০ পিট্ঠে]</span> সত্থে দিস্সতি। ‘‘বুদ্ধমাতুস্স সক্কারং, করোতু সুগতোরসো’’তি <span class="note">[অপ॰ থেরী॰ ২.২.২৫৯]</span> চ দিস্সতি। মাতূনং, মাতানং, মাতরানং। পঞ্চমীরূপং ততিযাসমং। ছট্ঠীরূপং চতুত্থীসমং। মাতুস্মিং, মাতুম্হি, মাতরি, মাতুযা, মাতুযং, মাতরেসু, মাতূসু। এৰং ধীতু, দুহিতুসদ্দা।</p>
<p class="bodytext">ৰিসেসৰিধিম্হি গাথাসু মহাৰুত্তিনা মাতু, পিতুসদ্দেহি নাদীনং পঞ্চন্নং একৰচনানং যা হোতি, স্মিংনো পন যঞ্চ হোতি, অন্তলোপো চ। মত্যা কতং, মত্যা দেতি, মত্যা অপেতি, মত্যা ধনং, মত্যা ঠিতং। মত্যং ঠিতং। এৰং পেত্যা কতংইচ্চাদি, ইধ ৰুদ্ধি।</p>
<p class="bodytext">অনুঞ্ঞাতো অহং মত্যা, সঞ্চত্তো পিতরা অহং <span class="note">[জা॰ ২.২২.২৯]</span>। মত্যা চ পেত্যা চ কতং সুসাধু <span class="note">[জা॰ ২.১৮.৬১]</span>, অহঞ্হি জানামি জনিন্দ এতং, মত্যা চ পেত্যা চ <span class="note">[জা॰ ২.১৮.৫৯]</span>, সব্বং পুব্বেপি ৰুত্তমেৰ।</p>
<p class="bodytext">সত্থু, পিতাদীনং সমাসে ৰিধানং সমাসকণ্ডে আগমিস্সতি।</p>
<p class="centered">ইতি পিতাদিরাসি।</p>
<p class="centered">ইতি সত্থাদিগণরাসি।</p>
<p class="centered">উকারন্তপুল্লিঙ্গরাসি নিট্ঠিতো।</p>
<p class="subhead">ঊকারন্তপুল্লিঙ্গরাসি</p>
<p class="bodytext">‘গসীন’ন্তি <a name="M0.0115"></a> লোপো, সযম্ভূ গচ্ছতি। ‘লোপো’তি যোনং লোপো, সযম্ভূ গচ্ছন্তি।</p>
<p class="bodytext">পক্খে –</p>
<p class="bodytext">‘জন্তাদিতো নো চা’তি যোনং ৰো, নো, সযম্ভুৰো, সযম্ভুনো।</p>
<p class="bodytext">‘গে ৰা’তি গে পরে ৰিকপ্পেন রস্সো, ভো সযম্ভু, ভো সযম্ভূ, ভোন্তো সযম্ভূ, সযম্ভুৰো, সযম্ভুনো।</p>
<p class="bodytext">‘একৰচনযোস্বঘোন’ন্তি অমাদীসু একৰচনেসু নিচ্চং রস্সো, সযম্ভুং, গাথাযং ‘সযম্ভুন’ন্তিপি যুজ্জতি।</p>
<p class="bodytext">সযম্ভূ, সযম্ভুৰো, সযম্ভুনো। সযম্ভুনা, সযম্ভূহি, সযম্ভূভি, সযম্ভুস্স, সযম্ভুনো, সযম্ভূনং। সযম্ভুস্মা, সযম্ভুম্হা, সযম্ভুনা, সযম্ভূহি, সযম্ভূভি, সযম্ভুস্স, সযম্ভুনো, সযম্ভূনং। সযম্ভুস্মিং, সযম্ভুম্হি, সযম্ভূসু।</p>
<p class="bodytext">এৰং অভিভূ, পরাভিভূ, ৰেস্সভূ, গোত্রভূ, ৰত্রভূ ইচ্চাদি। সেসেসু পন যোনং নো এৰ লব্ভতি, চিত্তসহভুনো ধম্মা <span class="note">[ধ॰ স॰ দুকমাতিকা ৬১]</span>।</p>
<p class="bodytext"><a name="para194"></a><span class="paranum">১৯৪</span>. <span class="bld">কূতো</span> <span class="note">[ক॰ ১১৯; রূ॰ ১৫৫; নী॰ ২৯৪]</span>।</p>
<p class="bodytext">পুমে কূপচ্চযন্তেহি যোনং নো হোতি ৰা।</p>
<p class="bodytext">সব্বঞ্ঞূ, সব্বঞ্ঞুনো। সেসং সুৰিঞ্ঞেয্যং।</p>
<p class="bodytext">ৰিঞ্ঞূ <a name="M0.0116"></a>, ৰদঞ্ঞূ, অত্থঞ্ঞূ, ধম্মঞ্ঞূ, মত্তঞ্ঞূ, ৰিদূ। ইধ কূসদ্দেন রূপচ্চযন্তাপি গয্হন্তি, ৰেদগূ, পারগূ। তথা ভীরূ, পভঙ্গূ, ৰিরাগূইচ্চাদি চ।</p>
<p class="centered">ঊকারন্তপুল্লিঙ্গরাসি নিট্ঠিতো।</p>
<p class="bodytext">ওকারন্তো পন গোসদ্দো এৰ, সো পুব্বে ৰুত্তোযেৰ।</p>
<p class="centered">পুল্লিঙ্গরাসি নিট্ঠিতো।</p>
<p class="subhead">নপুংসকলিঙ্গরাসি</p>
<p class="bodytext"><span class="bld">অকারন্তনপুংসক চিত্তাদিরাসি</span></p>
<p class="bodytext">অথ নপুংসকলিঙ্গং দীপিযতে। তং পন পঞ্চৰিধং অদন্তং, ইদন্তং ঈদন্তং, উদন্তং, ঊদন্তন্তি।</p>
<p class="bodytext"><a name="para195"></a><span class="paranum">১৯৫</span>. <span class="bld">অং নপুংসকে</span> <span class="note">[ক॰ ১২৫; রূ॰ ১৯৮; নী॰ ৩০০]</span>।</p>
<p class="bodytext">নপুংসকে অতো সিস্স অং হোতি।</p>
<p class="bodytext">চিত্তং।</p>
<p class="bodytext"><a name="para196"></a><span class="paranum">১৯৬</span>. <span class="bld">যোনং নি</span> <span class="note">[ক॰ ২১৮; রূ॰ ১৯৬; নী॰ ৪৪৫]</span>।</p>
<p class="bodytext">নপুংসকে অতো যোনং নি হোতি। ‘যোলোপনীসূ’তি নিম্হি দীঘো।</p>
<p class="bodytext">চিত্তানি।</p>
<p class="bodytext"><a name="para197"></a><span class="paranum">১৯৭</span>. <span class="bld">নীনং ৰা</span> <span class="note">[ক॰ ১০৭; রূ॰ ৬৯; নী॰ ২৭৫; ‘নীন ৰা’ (বহূসু)]</span>।</p>
<p class="bodytext">অতো নীনং টা, টে হোন্তি ৰা।</p>
<p class="bodytext">চিত্তা, হে চিত্ত, হে চিত্তা, হে চিত্তানি, হে চিত্তা ৰা, চিত্তং, চিত্তানি, চিত্তে, চিত্তেন। সেসং পুরিসসমং।</p>
<p class="bodytext">এৰং <a name="M0.0117"></a> দকং, উদকং, সুখং, দুক্খং, মুখং, অঙ্গং, লিঙ্গং, সিঙ্গং, অঘং, সচ্চং, নচ্চং, রজ্জং, পজ্জং, অম্বুজং, ধঞ্ঞং, থঞ্ঞং, অরঞ্ঞং, পুঞ্ঞং, কিলিট্ঠং, পিট্ঠং, ভণ্ডং, তুণ্ডং, ঞাণং, তাণং, লেণং, করণং, চরণং, ছত্তং, খেত্তং, নেত্তং, অমতং, সোতং, পীঠং, ৰত্থং, পদং, গদং, আৰুধং, কাননং, ঘানং, ঝানং, দানং, ধনং, ৰনং, পাপং, দুমং, হদযং, চীরং, চীৰরং, কুলং, মূলং, বলং, মঙ্গলং, ভিসং, সীসং, লোহংইচ্চাদযো।</p>
<p class="centered">ইতি চিত্তাদিরাসি।</p>
<p class="subhead">কম্মাদিরাসি</p>
<p class="bodytext">কম্মসদ্দে –</p>
<p class="bodytext"><a name="para198"></a><span class="paranum">১৯৮</span>. <span class="bld">নাস্সেনো</span> <span class="note">[ক॰ ১০৩; রূ॰ ৭৯; নী॰ ২৭১]</span>।</p>
<p class="bodytext">কম্মাদীহি নাস্স এনো হোতি ৰা।</p>
<p class="bodytext">কম্মেন, কম্মনা।</p>
<p class="bodytext">‘পুমকম্মথামদ্ধান’ন্তি সুত্তেন না, স্মাসু উত্তং, কম্মুনা, কম্মস্স, কম্মুনো, কম্মস্মা, কম্মম্হা, কম্মনা, কম্মুনা, কম্মস্স, কম্মুনো।</p>
<p class="bodytext"><a name="para199"></a><span class="paranum">১৯৯</span>. <span class="bld">কম্মাদিতো</span> <span class="note">[ক॰ ১৯৭; রূ॰ ১২৫; নী॰ ৪০৪]</span>।</p>
<p class="bodytext">কম্মাদীহি স্মিংনো নি হোতি ৰা।</p>
<p class="bodytext">কম্মস্মিং, কম্মম্হি, কম্মনি, কম্মে। সেসং চিত্তসমং।</p>
<p class="bodytext">কম্ম চম্ম ঘম্ম অস্ম ৰেস্ম অদ্ধ মুদ্ধ অহ ব্রহ্ম অত্তআতুমা কম্মাদি। কম্মনি, চম্মনি। ‘‘কিং ছন্দো কিমধিপ্পাযো, একো সম্মসি ঘম্মনী’’তি <span class="note">[জা॰ ১.১৬.১]</span> চ ‘‘কিং পত্থযং মহাব্রহ্মে, একো সম্মসি ঘম্মনী’’তি <span class="note">[জা॰ ১.১৩.৮৩]</span> চ ‘‘মা ত্বং চন্দে খলি অস্মনী’’তি চ ‘‘তমদ্দস মহাব্রহ্মা, নিসিন্নং সম্হি ৰেস্মনী’’তি চ দিস্সন্তি। অদ্ধনি <a name="M0.0118"></a>, মুদ্ধনি, অহনি, ব্রহ্মনি, অত্তনি, আতুমনি, সব্বমেতং পুব্বেপি ৰুত্তমেৰ চ। তত্থ ‘সম্মসী’তি অচ্ছসি, ‘ঘম্মনী’তি গিম্হকালে আতপে ৰা, ‘অস্মনী’তি পাসাণে, ‘ৰেস্মনী’তি ঘরে।</p>
<p class="centered">ইতি কম্মাদিরাসি।</p>
<p class="bodytext"><a name="para200"></a><span class="paranum">২০০</span>. <span class="bld">অং নপুংসকে</span> <span class="note">[ক॰ ১২৫; রূ॰ ১৯৮; নী॰ ৩০০; ‘অংঙং নপুংসকে’ (বহূসু)?]</span>।</p>
<p class="bodytext">নপুংসকে সিম্হি ন্তুস্স অং হোতি ৰা। সিলোপো।</p>
<p class="bodytext">গুণৰং কুলং।</p>
<p class="bodytext">পক্খে –</p>
<p class="bodytext">সিম্হি মহাৰুত্তিনা ন্তুস্স অন্তো অ হোতি, ততো সিস্স অং হোতি, গুণৰন্তং কুলং।</p>
<p class="bodytext">‘য্বাদো ন্তুস্সা’তি য্বাদীসু ন্তুস্সন্তস্স অত্তং, গুণৰন্তানি, গুণৰন্তা, হে গুণৰ, হে গুণৰা, হে গুণৰন্তানি, হে গুণৰন্তা, গুণৰং, গুণৰন্তং, গুণৰন্তানি, গুণৰন্তে, গুণৰন্তেন, গুণৰতা কুলেন। সব্বং পুল্লিঙ্গসমং।</p>
<p class="bodytext">সতিমং কুলং, সতিমন্তং কুলং ইচ্চাদি।</p>
<p class="bodytext">গচ্ছং কুলং, গচ্ছন্তং কুলং, গচ্ছন্তানি কুলানি ইচ্চাদি।</p>
<p class="centered">ইতি অকারন্তনপুংসকরাসি।</p>
<p class="subhead">ইকারন্তনপুংসকরাসি</p>
<p class="bodytext">অট্ঠি তিট্ঠতি, অট্ঠী তিট্ঠন্তি।</p>
<p class="bodytext"><a name="para201"></a><span class="paranum">২০১</span>. <span class="bld">ঝলা ৰা</span> <span class="note">[ক॰ ২১৭; রূ॰ ১৯৯; নী॰ ৪৪৪]</span>।</p>
<p class="bodytext">নপুংসকে ঝ, লতো যোনং নি হোতি ৰা। ‘যোলোপনীসূ’তি দীঘো।</p>
<p class="bodytext">অট্ঠীনি <a name="M0.0119"></a>, হে অট্ঠি, হে অট্ঠী, হে অট্ঠীনি, হে অট্ঠী ৰা, অট্ঠিং, অট্ঠিনং, অট্ঠীনি, অট্ঠী, অট্ঠিনা, অট্ঠীহি, অট্ঠীভি। সেসং মুনিসমং।</p>
<p class="bodytext">সমাসেপি সম্মাদিট্ঠি কুলং, সম্মাদিট্ঠীনি কুলানি ইচ্চাদি, যোনং নো, নে নত্থি।</p>
<p class="bodytext">স্মিংম্হি সম্মাদিট্ঠিস্মিং, সম্মাদিট্ঠিম্হি, সম্মাদিট্ঠিনি, সম্মাদিট্ঠিনে কুলে, অরিযৰুত্তিনে কুলে ইতি ৰত্তব্বং।</p>
<p class="bodytext">এৰং অক্খি, অচ্ছি, সত্থি, দধি, ৰারি ইচ্চাদযো।</p>
<p class="centered">ইতি ইকারন্তনপুংসকরাসি।</p>
<p class="subhead">ঈকারন্তনপুংসকরাসি</p>
<p class="bodytext">ঈকারন্তে ‘একৰচনযোস্বঘোন’ন্তি সুত্তেন সিম্হি রস্সো, দণ্ডি কুলং, দণ্ডীনি কুলানি, যোনং লোপে দণ্ডী।</p>
<p class="bodytext">‘গে ৰা’তি রস্সো, হে দণ্ডি, হে দণ্ডী ৰা, হে দণ্ডীনি, হে দণ্ডী, দণ্ডিং, দণ্ডিনং, দণ্ডীনি, দণ্ডী, দণ্ডিনা, দণ্ডীহি, দণ্ডীভি। পুল্লিঙ্গসমং।</p>
<p class="bodytext">সমাসেপি সীঘযাযি চিত্তং, সীঘযাযীনি, সীঘযাযী, হে সীঘযাযি, হে সীঘযাযী ৰা, হে সীঘযাযীনি, হে সীঘযাযী, সীঘযাযিং, সীঘযাযিনং, সীঘযাযীনি ইচ্চাদি।</p>
<p class="bodytext">এৰং সুখকারি দানং, চক্কী, পক্খী, সুখী, সিখী ইচ্চাদযো কুলসম্বন্ধিনো চ ৰেদিতব্বা।</p>
<p class="centered">ইতি ঈকারন্তনপুংসকরাসি।</p>
<p class="subhead">উকারন্তনপুংসকরাসি</p>
<p class="bodytext">আযু <a name="M0.0120"></a> তিট্ঠতি, ‘ঝলা ৰা’তি যোনং নিত্তে লোপে চ দীঘো, আযূনি, আযূ, হে আযু, হে আযূ, হে আযূনি, হে আযূ, আযুং, আযুনং, আযূনি, আযূ। সেসং ভিক্খুসমং।</p>
<p class="bodytext">আযুসদ্দো পুল্লিঙ্গেপি ৰত্ততি, ‘‘পুনরাযু চ মে লদ্ধো <span class="note">[দী॰ নি॰ ২.৩৬৯]</span>, আযুঞ্চ ৰো কীৰতকো নু সম্ম <span class="note">[জা॰ ১.১৫.২০৫]</span>, আযু নু খীণো মরণঞ্চ সন্তিকে, ন চাযু খীণো মরণঞ্চ দূরে’’তি পাল়িপদানি।</p>
<p class="bodytext">এৰং চক্খু, হিঙ্গু, সিগ্গু, জতু, ৰত্থু, মত্থু, মধু, ধনু, তিপু, দারু, ৰসু, অস্সু ইচ্চাদযো।</p>
<p class="bodytext"><a name="para202"></a><span class="paranum">২০২</span>. <span class="bld">অম্বাদীহি</span> <span class="note">[ক॰ ২১৭; রূ॰ ১৯৯; নী॰ ৪৪৪; ‘অম্বাদীহি’ (বহূসু)]</span>।</p>
<p class="bodytext">অম্বু, পংসুইচ্চাদীহি স্মিংনো নি হোতি ৰা।</p>
<p class="bodytext">ফলং পততি অম্বুনি, পুপ্ফং যথা পংসুনি আতপে গতং। সেসং আযুসমং। চিত্রগু, ৰহগু, দিগু ইচ্চাদযোপি উকারন্তপকতিকা এৰাতি।</p>
<p class="centered">ইতি উকারন্তনপুংসকরাসি।</p>
<p class="subhead">ঊকারন্তনপুংসকরাসি</p>
<p class="bodytext">সিম্হি রস্সো, গোত্রভু ঞাণং, গোত্রভূনি, গোত্রভূ, হে গোত্রভু, হে গোত্রভূ, হে গোত্রভূনি, হেগোত্রভূ, গোত্রভুং, গোত্রভুনং, গোত্রভূনি, গোত্রভূ। সেসং পুল্লিঙ্গসমং। এৰং সযম্ভু ঞাণং, অভিভু ঝানং ইচ্চাদি।</p>
<p class="centered">ইতি ঊকারন্তনপুংসকরাসি।</p>
<p class="centered">নপুংসকলিঙ্গরাসি নিট্ঠিতো।</p>
<p class="subhead">সব্বাদিরাসি</p>
<p class="bodytext">অথ <a name="M0.0121"></a> সব্বনামানি দীপিযন্তে।</p>
<p class="bodytext">সব্ব, কতর, কতম, উভয, ইতর, অঞ্ঞ, অঞ্ঞতর, অঞ্ঞতম, পুব্ব, পর, অপর, দক্খিণ, উত্তর, অধর, য, ত, ত্য, এত, ইম, অমু, কিং, এক, উভ, দ্বি,তি, চতু, তুম্হ, অম্হ ইমানি অট্ঠৰীসতি সব্বনামানি নাম। সব্বেসং লিঙ্গত্থানং সাধারণানি নামানি সব্বনামানি।</p>
<p class="bodytext">তত্থ <span class="bld">সব্ব</span>সদ্দো সকলত্থো।</p>
<p class="bodytext"><span class="bld">কতর, কতম</span>সদ্দা পুচ্ছনত্থা।</p>
<p class="bodytext"><span class="bld">উভয</span>সদ্দো দ্বিন্নং অৰযৰানং সমুদাযত্থো।</p>
<p class="bodytext"><span class="bld">ইতর</span>সদ্দো একতো ৰুত্তস্স পটিযোগীৰচনো।</p>
<p class="bodytext"><span class="bld">অঞ্ঞ</span>সদ্দো যথাধিগতম্হা অপরৰচনো।</p>
<p class="bodytext"><span class="bld">অঞ্ঞতর, অঞ্ঞতম</span>সদ্দা অনিযমত্থা।</p>
<p class="bodytext"><span class="bld">পুব্বা</span>দযো সদ্দা দিসা, কালাদিৰৰত্থানৰচনা।</p>
<p class="bodytext"><span class="bld">য</span>সদ্দো অনিযমত্থৰচনো।</p>
<p class="bodytext"><span class="bld">ত, ত্য</span>সদ্দা পরম্মুখে দূরৰচনা।</p>
<p class="bodytext"><span class="bld">এত</span>সদ্দো পরম্মুখে সমীপৰচনো, সম্মুখে দূরৰচনো। অট্ঠকথাযং পন ‘‘এতেতি চক্খুপথং অতিক্কমিত্বা দূরগতে সন্ধাযাহা’’তি <span class="note">[জা॰ অট্ঠ ৪.১৫.১০৪]</span> ৰুত্তং, তস্মা তসদ্দত্থেপি ৰত্ততি।</p>
<p class="bodytext"><span class="bld">ইম</span>সদ্দো সম্মুখে সমীপৰচনো।</p>
<p class="bodytext"><span class="bld">অমু</span>সদ্দো দূরৰচনো। সমীপ, দূরতা চ পরিকপ্পবুদ্ধিৰসেনাপি হোতি।</p>
<p class="bodytext"><span class="bld">কিং</span>সদ্দো পুচ্ছনত্থো।</p>
<p class="bodytext"><span class="bld">এক</span>সদ্দো সঙ্খ্যত্থো অঞ্ঞত্থো চ।</p>
<p class="bodytext"><span class="bld">উভ</span>সদ্দো <a name="M0.0122"></a> দ্বিসদ্দপরিযাযো।</p>
<p class="bodytext">তত্থ ত্যসদ্দোপি বহুলং দিস্সতি। খিড্ডা পণিহিতা ত্যাসু, রতি ত্যাসু পতিট্ঠিতা, বীজানি ত্যাসু রুহন্তি <span class="note">[জা॰ ২.২১.১২০]</span>, কথং নু ৰিস্সসে ত্যম্হি <span class="note">[জা॰ ১.১৬.২৮৮]</span>, অথ ৰিস্সসতে ত্যম্হিইচ্চাদি <span class="note">[জা॰ ২.২২.১৪৭৪]</span>।</p>
<p class="bodytext">‘ইত্থিযমত্বা’তি আপচ্চযো, ঘসঞ্ঞো, সিলোপো, সব্বা ইত্থী, সব্বা, সব্বাযো, হে সব্বে, হে সব্বা, হে সব্বাযো, সব্বং, সব্বা, সব্বাযো, সব্বায, সব্বাহি, সব্বাভি, সব্বায।</p>
<p class="bodytext"><a name="para203"></a><span class="paranum">২০৩</span>. <span class="bld">ঘপাসস্স স্সা ৰা</span> <span class="note">[ক॰ ১৭৯, ৬২; রূ॰ ২০৪, ২০৬; নী॰ ৩৬৫, ২০৯]</span>।</p>
<p class="bodytext">ঘ, পসঞ্ঞেহি সব্বনামেহি সস্স স্সা হোতি ৰা।</p>
<p class="bodytext"><a name="para204"></a><span class="paranum">২০৪</span>. <span class="bld">ঘোস্সংস্সাস্সাযংতিংসু</span> <span class="note">[ক॰ ৬৬; রূ॰ ২০৫; নী॰ ২১৩]</span>।</p>
<p class="bodytext">স্সমাদীসু ঘো রস্সো হোতি।</p>
<p class="bodytext">সব্বস্সা।</p>
<p class="bodytext"><a name="para205"></a><span class="paranum">২০৫</span>. <span class="bld">সংসানং</span> <span class="note">[ক॰ ১৬৮; রূ॰ ২০৩; নী॰ ৩৫৩, ৩৬৮]</span>।</p>
<p class="bodytext">সব্বাদীহি নংৰচনস্স সং, সানং হোন্তি।</p>
<p class="bodytext">সব্বাসং, সব্বাসানং, সব্বায, সব্বাহি, সব্বাভি, সব্বায, সব্বস্সা, সব্বাসং, সব্বাসানং, সব্বায, সব্বাযং।</p>
<p class="bodytext"><a name="para206"></a><span class="paranum">২০৬</span>. <span class="bld">স্মিংনো স্সং</span> <span class="note">[ক॰ ১৭৯, ৬২; রূ॰ ২০৪, ২০৬; নী॰ ৩৬৫, ২০৯]</span>।</p>
<p class="bodytext">সব্বাদীহি স্মিংনো স্সং হোতি ৰা।</p>
<p class="bodytext">সব্বস্সং, সব্বাসু।</p>
<p class="bodytext">সদ্দনীতিযং <a name="M0.0123"></a> না, স্মা, স্মিংনম্পি স্সাদেসো ৰুত্তো <span class="note">[নী॰ ৩৬৬]</span>। ‘‘তস্সা কুমারিকায সদ্ধিং <span class="note">[পারা॰ ৪৪৩]</span>, কস্সাহং কেন হাযামী’’তি <span class="note">[পারা॰ ২৯০]</span> পাল়ি। ইধ পন সুত্তৰিভত্তেন সাধিযতি। সব্বস্সা কতং, সব্বস্সা অপেতি, সব্বস্সা ঠিতং।</p>
<p class="bodytext">সব্বো পুরিসো।</p>
<p class="bodytext"><a name="para207"></a><span class="paranum">২০৭</span>. <span class="bld">যোনমেট</span> <span class="note">[ক॰ ১৬৪; রূ॰ ২০০; নী॰ ৩৪৭]</span>।</p>
<p class="bodytext">অকারন্তেহি সব্বাদীহি যোনং এট হোতি।</p>
<p class="bodytext">সব্বে পুরিসা।</p>
<p class="bodytext">অতোত্বেৰ? সব্বা ইত্থিযো, অমূ পুরিসা।</p>
<p class="bodytext">হে সব্ব, হে সব্বা, হে সব্বে, সব্বং, সব্বে, সব্বেন।</p>
<p class="bodytext"><a name="para208"></a><span class="paranum">২০৮</span>. <span class="bld">সব্বাদীনং নংম্হি চ</span> <span class="note">[ক॰ ১০২; রূ॰ ২০২; নী॰ ২৭০]</span>।</p>
<p class="bodytext">নংম্হি চ সু, হিসু চ সব্বাদীনং অস্স এ হোতি।</p>
<p class="bodytext">সব্বেহি, সব্বেভি, সব্বস্স, সব্বেসং, সব্বেসানং, সব্বস্মা, সব্বম্হা, সব্বেহি, সব্বেভি, সব্বস্স, সব্বেসং, সব্বেসানং, সব্বস্মিং, সব্বম্হি, সব্বেসু।</p>
<p class="bodytext">চূল়নিরুত্তিযং পন স্মা, স্মিংনং আ, এত্তং ৰুত্তং, সব্বা অপেতি, সব্বে পতিট্ঠিতন্তি। ‘‘সব্বা চ সৰতি, সব্বথা সৰতী’’তি চ ‘‘ত্যাহং মন্তে পরত্থদ্ধো’’তি <span class="note">[জা॰ ২.২২.৮৩৫]</span> চ পাল়ী। তত্থ ‘ত্যাহ’ন্তি তে+অহং, তস্মিং মন্তেতি অত্থো।</p>
<p class="bodytext">সব্বনামেহি চতুত্থিযা আযাদেসোপি দিস্সতি, ‘‘যায নো অনুকম্পায, অম্হে পব্বাজযী মুনি। সো নো অত্থো <a name="M0.0124"></a> অনুপ্পত্তো’’তি <span class="note">[থেরগা॰ ১৭৬]</span> চ ‘‘যাযেৰ খো পনত্থায আগচ্ছেয্যাথ, তমেৰ অত্থং সাধুকং মনসি করেয্যাথা’’তি চ <span class="note">[দী॰ নি॰ ১.২৬৩]</span> ‘‘নেৰ ময্হং অযং নাগো, অলং দুক্খায কাযচী’’তি <span class="note">[জা॰ ২.২২.৮৭০]</span> চ পাল়ী।</p>
<p class="bodytext">সব্বং চিত্তং।</p>
<p class="bodytext"><a name="para209"></a><span class="paranum">২০৯</span>. <span class="bld">সব্বাদীহি</span>।</p>
<p class="bodytext">সব্বাদীহি নিস্স টা ন হোতি।</p>
<p class="bodytext">সব্বানি, সব্বং, সব্বানি। সেসং পুল্লিঙ্গসমং।</p>
<p class="bodytext">বহুলাধিকারা ক্বচি নিস্স টা, টেপি হোন্তি। পাল়িযং পন নিস্স টা, টেপি দিস্সন্তি- ‘‘যা পুব্বে বোধিসত্তানং, পল্লঙ্কৰরমাভুজে। নিমিত্তানি পদিস্সন্তি, তানি অজ্জ পদিস্সরে <span class="note">[বু॰ ৰং॰ ২.৮২]</span>। কিং মাণৰস্স রতনানি অত্থি, যে তং জিনন্তো হরে অক্খধুত্তো’’তি <span class="note">[জা॰ ২.২২.১৩৯০]</span>। এৰং কতর, কতমসদ্দাপি ঞেয্যা।</p>
<p class="bodytext">উভযসদ্দে ইত্থি, পুমেসু উভযা, উভযোতি পঠমেকৰচনরূপং অপ্পসিদ্ধং। মহাৰুত্তিনা যোনং টো ৰা হোতি, উভযো ইত্থিযো, উভযং ইত্থিং, উভযো ইত্থিযো, উভযায, উভযাহি, উভযাভি। সেসং সব্বসমং।</p>
<p class="bodytext">উভযো পুরিসা, উভযে পুরিসা, উভযং, উভযো, উভযে, উভযেন, উভযেহি, উভযেভি, উভযস্স, উভযেসং, উভযেসানং। সব্বসমং।</p>
<p class="bodytext">উভযং কুলং তিট্ঠতি, উভযানি, উভযং, উভযানি। সব্বসমং। ‘‘একরত্তেন উভযো, তুৰঞ্চ ধনুসেখ চ <span class="note">[জা॰ ১.১৬.২৩৯]</span>, তোদেয্য, কপ্পা উভযো, ইধেকরত্তিং উভযো ৰসেম, উভযে দেৰমনুস্সা, উভযে ৰসামসে’’তি পাল়ি।</p>
<p class="bodytext"><a name="para210"></a><span class="paranum">২১০</span>. <span class="bld">স্সংস্সাস্সাযেসিতরেকঞ্ঞেতিমানমি</span> <span class="note">[ক॰ ৬৩; রূ॰ ২১৭; নী॰ ২১০; ‘স্সংস্সাস্সাযেস্বিতরেকঞ্ঞেভিমানমি’ (বহূসু)]</span>।</p>
<p class="bodytext">স্সমাদীসু <a name="M0.0125"></a> ইতরা, একা, অঞ্ঞা, এতা, ইমাসদ্দানং ই হোতি।</p>
<p class="bodytext">ইতরিস্সা কতং, ইতরিস্সা দেতি, ইতরিস্সা অপেতি, ইতরিস্সা ধনং, ইতরিস্সা, ইতরিস্সং ঠিতং। সেসং সব্বসমং।</p>
<p class="bodytext">অঞ্ঞা, অঞ্ঞা, অঞ্ঞাযো, অঞ্ঞং, অঞ্ঞা, অঞ্ঞাযো, অঞ্ঞায, অঞ্ঞিস্সা, অঞ্ঞাহি, অঞ্ঞাভি, অঞ্ঞায, অঞ্ঞিস্সা, অঞ্ঞাসং, অঞ্ঞাসানং, অঞ্ঞিস্সা, অঞ্ঞাহি, অঞ্ঞাভি, অঞ্ঞায, অঞ্ঞিস্সা, অঞ্ঞাসং, অঞ্ঞাসানং, অঞ্ঞায, অঞ্ঞিস্সা, অঞ্ঞাযং, অঞ্ঞিস্সং, অঞ্ঞাসু। সেসলিঙ্গেসু সব্বসমং।</p>
<p class="bodytext">‘‘অঞ্ঞতরিস্সা ইত্থিযা পটিবদ্ধচিত্তো হোতী’’তি <span class="note">[পারা॰ ৭৩]</span> পাল়ি, ইধ সুত্তৰিভত্তেন সিজ্ঝতি। সেসং অঞ্ঞতর, অঞ্ঞতমেসু সব্বসমং।</p>
<p class="centered">ইতি সব্বাদিঅট্ঠকরাসি।</p>
<p class="bodytext">পুব্বা ইত্থী, পুব্বা, পুব্বাযো, পুব্বং, পুব্বা, পুব্বাযো, পুব্বায, পুব্বস্সা, পুব্বাহি, পুব্বাভি, পুব্বায, পুব্বস্সা, পুব্বাসং, পুব্বাসানং, সত্তমিযং পুব্বায, পুব্বস্সা, পুব্বাযং, পুব্বস্সং, পুব্বাসু।</p>
<p class="bodytext"><a name="para211"></a><span class="paranum">২১১</span>. <span class="bld">পুব্বাদীহি ছহি</span> <span class="note">[ক॰ ১৬৪; রূ॰ ২০০; নী॰ ৩৪৭; চং॰ ২.১.১৫; পা॰ ১.১.৩৪]</span>।</p>
<p class="bodytext">তেহি ছহি যোনং এট হোতি ৰা।</p>
<p class="bodytext">পুব্বে, পুব্বা, পরে, পরা, অপরে, অপরা, দক্খিণে, দক্খিণা, উত্তরে, উত্তরা, অধরে, অধরা। তত্থ ‘পুব্বে পুব্বা’তি পুরত্থিমদিসাভাগা, তত্রট্ঠকা ৰা অত্থা, পুরাতনা ৰা সত্তা সঙ্খারা চ। ‘‘পুব্ববুদ্ধা, পুব্বদেৰা, পুব্বাচরিযা’’তিআদীসু ‘‘পুব্বে বুদ্ধা <a name="M0.0126"></a> পুব্ববুদ্ধা, পুব্বা বুদ্ধা ৰা পুব্ববুদ্ধা’’তিআদিনা অত্থো ৰেদিতব্বো। এৰং সেসেসু।</p>
<p class="bodytext">পুব্বেসং, পুব্বেসানং, পরেসং, পরেসানং, অপরেসং, অপরেসানং, দক্খিণেসং, দক্খিণেসানং, উত্তরেসং, উত্তরেসানং, অধরেসং, অধরেসানং। সেসং ঞেয্যং।</p>
<p class="bodytext">পুব্বাদীহীতি কিং? সব্বে।</p>
<p class="bodytext">ছহীতি কিং? যে, তে।</p>
<p class="bodytext"><a name="para212"></a><span class="paranum">২১২</span>. <span class="bld">নাঞ্ঞঞ্চ নামপ্পধানা</span> <span class="note">[চং॰ ২.১.১০; পা॰ ১.১.২৭-২৯]</span>।</p>
<p class="bodytext">সুদ্ধনামভূতা চ সমাসে অপ্পধানভূতা চ সব্বাদিতো পুব্বে ৰুত্তং সব্বাদিকারিযং অঞ্ঞঞ্চ উপরি ৰুচ্চমানং সব্বাদিকারিযং ন হোতি। তত্থ সুদ্ধনামভূতং সব্বাদিনাম ন জানাতীতি অত্থেন বালৰাচকো অঞ্ঞসদ্দো, আজানাতীতি অত্থেন মজ্ঝেমগ্গফলঞাণৰাচকো অঞ্ঞসদ্দো, অরহত্তফলঞাণৰাচকো অঞ্ঞসদ্দো, ‘পুব্বো লোহিত’ন্তিআদীসু পুব্বসদ্দো, অতিরেকপরমাদিৰাচকো পরসদ্দো, দিসাকালাদিতো অঞ্ঞেসু অত্থেসু পৰত্তা দক্খিণু’ত্তরসদ্দা চ সঙ্খ্যত্থৰাচিতো অঞ্ঞো একসদ্দো চাতি সব্বমেতং সুদ্ধনামং নাম, ততো সব্বাদিকারিযং নত্থি।</p>
<p class="bodytext">অপ্পধানে দিট্ঠপুব্ব, গতপুব্ব, পিযপুব্ব ইচ্চাদি। তত্থ পুব্বে দিট্ঠো দিট্ঠপুব্বো বুদ্ধো পুরিসেন। পুব্বে দিট্ঠো যেনাতি ৰা দিট্ঠপুব্বো পুরিসো বুদ্ধং। এৰং গতপুব্বো মগ্গো পুরিসেন, গতপুব্বো ৰা পুরিসো মগ্গং। পিযা ৰুচ্চতি ভরিযা, পিযা পুব্বা পুরাণা এতস্সাতি পিযপুব্বো, পিযো ৰুচ্চতি পতি, পিযো পুব্বো যস্সাতি পিযপুব্বা। এতেহি চ সব্বাদিকারিযং নত্থি।</p>
<p class="bodytext"><a name="para213"></a><span class="paranum">২১৩</span>. <span class="bld">ততিযত্থযোগে</span> <span class="note">[নী॰ ৩৫০; চং॰ ২.১.১১; পা॰ ১.১.৩০]</span>।</p>
<p class="bodytext">ততিযত্থেন <a name="M0.0127"></a> পদেন যোগে সব্বাদিকারিযং নত্থি।</p>
<p class="bodytext">মাসেন পুব্বানং মাসপুব্বানং।</p>
<p class="bodytext"><a name="para214"></a><span class="paranum">২১৪</span>. <span class="bld">চত্থসমাসে</span> <span class="note">[ক॰ ১৬৬; রূ॰ ২০৯; নী॰ ৩৪৯; চং॰ ২.১.১১; পা॰ ১.১.৩১]</span>।</p>
<p class="bodytext">চত্থসমাসো ৰুচ্চতি দ্বন্দসমাসো, তস্মিং সব্বাদিকারিযং নত্থি।</p>
<p class="bodytext">দক্খিণা চ উত্তরা চ পুব্বা চ দক্খিণুত্তরপুব্বা, দক্খিণুত্তরপুব্বানং।</p>
<p class="bodytext">চত্থেতি কিং? দক্খিণস্সা চ পুব্বস্সা চ যা অন্তরদিসাতি দক্খিণপুব্বা, দক্খিণা চ সা পুব্বা চাতি দক্খিণপুব্বা, দক্খিণপুব্বস্সা, দক্খিণপুব্বস্সং।</p>
<p class="bodytext"><a name="para215"></a><span class="paranum">২১৫</span>. <span class="bld">ৰেট</span> <span class="note">[ক॰ ১৬৫; রূ॰ ২০৮; নী॰ ৩৪৮; চং॰ ২.১.১৩; পা॰ ১.১.৩২]</span>।</p>
<p class="bodytext">চত্থসমাসে যোনং এট হোতি ৰা।</p>
<p class="bodytext">কতরকতমে, কতরকতমা, ইতরিতরে, ইতরিতরা, অঞ্ঞমঞ্ঞে, অঞ্ঞমঞ্ঞা, পুব্বপরে, পুব্বপরা, পুব্বাপরে, পুব্বাপরা ইচ্চাদি।</p>
<p class="bodytext">ইমেসু পুব্বাদীসু স্মা, স্মিংনং আ, এত্তং হোতি, পুব্বা, পুব্বে, পরা, পরে, অপরা, অপরে, দক্খিণা, দক্খিণে, উত্তরা, উত্তরে, অধরা, অধরে।</p>
<p class="centered">ইতি পুব্বাদিছক্করাসি।</p>
<p class="bodytext">যা ইত্থী, যা, যাযো, যং, যা, যাযো, যায, যস্সা, যাহি, যাভি, যায, যস্সা, যাসং, যাসানং, যায <a name="M0.0128"></a>, যস্সা, যাহি, যাভি, যায, যস্সা, যাসং, যাসানং, যায, যস্সা, যাযং, যস্সং, যাসু।</p>
<p class="bodytext">যো পুরিসো, যে, যং, যে, যেন, যেহি, যেভি, যস্স, যেসং, যেসানং, যস্মা, যম্হা, যেহি, যেভি, যস্স, যেসং, যেসানং, যস্মিং, যম্হি, যেসু।</p>
<p class="bodytext">যং চিত্তং, যানি চিত্তানি, যং, যানি। সেসং পুল্লিঙ্গসমং।</p>
<p class="bodytext"><a name="para216"></a><span class="paranum">২১৬</span>. <span class="bld">ত্যতেতানং তস্স সো</span> <span class="note">[ক॰ ১৭৪; রূ॰ ২১১; নী॰ ৩৬০]</span>।</p>
<p class="bodytext">অনপুংসকানংত্য, ত, এতসদ্দানং তব্যঞ্জনস্স সো হোতি সিম্হি। সিলোপো।</p>
<p class="bodytext">সা ইত্থী, তা, তাযো, ইত্থিযো, তং, তা, তাযো, তায।</p>
<p class="bodytext"><a name="para217"></a><span class="paranum">২১৭</span>. <span class="bld">স্সা ৰা তেতিমামূহি</span> <span class="note">[ক॰ ১৭৯, ৬২; রূ॰ ২০৪, ২০৬; নী॰ ৩৬৫-৬, ২০৯]</span>।</p>
<p class="bodytext">ঘ, পসঞ্ঞেহি তা, এতা, ইমা, অমুসদ্দেহি নাদীনং পঞ্চন্নং একৰচনানং স্সা হোতি ৰা। রস্সো।</p>
<p class="bodytext">তস্সা কতং, তাহি, তাভি, তায, তস্সা।</p>
<p class="bodytext"><a name="para218"></a><span class="paranum">২১৮</span>. <span class="bld">তাস্সি ৰা</span> <span class="note">[ক॰ ৬৪; রূ॰ ২১৬; নী॰ ২১১]</span>।</p>
<p class="bodytext">স্সং, স্সা, স্সাযেসু ঘসঞ্ঞস্স তাসদ্দস্স ই হোতি ৰা।</p>
<p class="bodytext">তিস্সা।</p>
<p class="bodytext"><a name="para219"></a><span class="paranum">২১৯</span>. <span class="bld">তেতিমাতো</span> <a name="M0.0129"></a> <span class="bld">সস্স স্সায</span> <span class="note">[ক॰ ৬৫; রূ॰ ২১৫; নী॰ ২১২]</span>।</p>
<p class="bodytext">তা, এতা, ইমাহি সস্স স্সাযাদেসো হোতি ৰা।</p>
<p class="bodytext">তস্সায, তিস্সায, তাসং, তাসানং, তায, তস্সা, তস্সায, তিস্সায, তাসং, তাসানং, তায, তাযং, তস্সা, তস্সং, তিস্সা, তিস্সং, তাসু।</p>
<p class="bodytext">সো পুরিসো, তে পুরিসা, তং, তে, তেন, তেহি, তেভি, তস্স, তেসং, তেসানং, তস্মিং, তম্হি, তেসু।</p>
<p class="bodytext">তং চিত্তং, তানি চিত্তানি, তং, তানি। সেসং পুল্লিঙ্গসমং।</p>
<p class="bodytext"><a name="para220"></a><span class="paranum">২২০</span>. <span class="bld">তস্স নো সব্বাসু</span> <span class="note">[ক॰ ১৭৫; রূ॰ ২১২; নী॰ ৩৬১]</span>।</p>
<p class="bodytext">য্বাদীসু সব্বাসু ৰিভত্তীসু তস্স নো হোতি।</p>
<p class="bodytext">নে পুরিসা, নং, নে, নেহি, নেভি, নেসং, নেসানং, নেহি, নেভি, নেসং, নেসানং, নম্হি, নেসু।</p>
<p class="bodytext">এত্থ চ ‘সব্বাসূ’তি ৰুত্তেপি যা যা ৰিভত্তি লব্ভতি, তং তং ঞত্বা যোজেতব্বা।</p>
<p class="bodytext">নং চিত্তং, নেহি, নেভি। পুল্লিঙ্গসমং।</p>
<p class="bodytext"><a name="para221"></a><span class="paranum">২২১</span>. <span class="bld">ট সস্মাস্মিংস্সাযস্সংস্সাসংম্হাম্হিস্বিমস্স চ</span> <span class="note">[ক॰ ১৭৬; রূ॰ ২১৩; নী॰ ৩৬২]</span>।</p>
<p class="bodytext">সাদীসু তস্স চ ইমস্স চ ট হোতি ৰা।</p>
<p class="bodytext">অস্সা ইত্থিযা কতং, অস্সা, অস্সায দেতি। সংম্হি দীঘো <span class="note">[নী॰ ৩৬৮]</span> – আসং ইত্থীনং, নাসং কুজ্ঝন্তি পণ্ডিতা <span class="note">[জা॰ ১.১.৬৫]</span>, অস্সা অপেতি, অস্সা, অস্সায ধনং, আসং ধনং, ‘‘অভিক্কমো সানং পঞ্ঞাযতি, নো পটিক্কমো’’তি <span class="note">[সং॰ নি॰ ৫.১৯৬]</span> এত্থ ‘সান’ন্তি ৰেদনানং, মহাৰুত্তিনা তস্স সত্তং। অস্সা, অস্সং ঠিতং।</p>
<p class="bodytext">অস্স <a name="M0.0130"></a> পুরিসস্স, আসং পুরিসানং। নেৰাসং কেসা দিস্সন্তি, হত্থপাদা চ জালিনো <span class="note">[জা॰ ২.২২.২২২১]</span>। অস্মা, অম্হা, অস্স, আসং, অস্মিং, অম্হি।</p>
<p class="bodytext">অস্স চিত্তস্স। পুল্লিঙ্গসমং।</p>
<p class="bodytext">এসা ইত্থী, এতা, এতাযো, এতং, এতা, এতাযো, এতায, এতস্সা, এতিস্সা কতং।</p>
<p class="bodytext">এসো পুরিসো, এতে, এতং, এতে, এতেন।</p>
<p class="bodytext">এতং চিত্তং, এতানি, এতং, এতানি, এতেন। সব্বং তসদ্দসমং ঠপেত্বা নত্তং, টত্তঞ্চ।</p>
<p class="bodytext"><a name="para222"></a><span class="paranum">২২২</span>. <span class="bld">সিম্হানপুংসকস্সাযং</span> <span class="note">[ক॰ ১৭২; রূ॰ ২১৮; নী॰ ৩০৬-৭; ‘সিম্হ…’ (বহূসু)]</span>।</p>
<p class="bodytext">সিম্হি নপুংসকতো অঞ্ঞস্স ইমস্স অযং হোতি। সিলোপো।</p>
<p class="bodytext">অযং ইত্থী, ইমা, ইমাযো, ইমং, ইমা, ইমাযো, ইমায, ইমস্সা, ইমিস্সা, ইমাহি, ইমাভি, ইমায, ইমস্সা, ইমস্সায, ইমিস্সা, ইমিস্সায, ইমিস্সং, অস্সা, অস্সায, ইমাসং, ইমাসানং, আসং। পঞ্চমীরূপং ততিযাসমং, ছট্ঠীরূপং চতুত্থীসমং। ইমায, ইমাযং, ইমস্সা, ইমস্সায, ইমস্সং, ইমিস্সা, ইমিস্সায, ইমিস্সং, অস্সা, অস্সং, ইমাসু।</p>
<p class="bodytext">অযং পুরিসো, ইমে, ইমং, ইমে।</p>
<p class="bodytext"><a name="para223"></a><span class="paranum">২২৩</span>. <span class="bld">নাম্হিনিমি</span> <span class="note">[ক॰ ১৭১; রূ॰ ২১৯; নী॰ ৩৫৭; ‘নাম্হনিম্হি’ (বহূসু)]</span>।</p>
<p class="bodytext">নাম্হি অনিত্থিলিঙ্গে ইমস্স অন, ইমিআদেসা হোন্তি।</p>
<p class="bodytext">ইমিনা, অনেন, ইমেহি, ইমেভি।</p>
<p class="bodytext"><a name="para224"></a><span class="paranum">২২৪</span>. <span class="bld">ইমস্সানিত্থিযং টে</span> <span class="note">[ক॰ ১৭০; রূ॰ ২২০; নী॰ ৩৫৬]</span>।</p>
<p class="bodytext">অনিত্থিলিঙ্গে <a name="M0.0131"></a> ইমস্স টে হোতি ৰা সু, নং, হিসু।</p>
<p class="bodytext">এহি, এভি, ইমস্স, অস্স, ইমেসং, ইমেসানং, এসং, এসানং, ইমস্মা, ইমম্হা, অস্মা, অম্হা, ইমেহি, ইমেভি, এহি, এভি, ইমস্স, অস্স, ইমেসং, ইমেসানং, এসং, এসানং, ইমস্মিং, ইমম্হি, অস্মিং, অম্হি, ইমেসু, এসু।</p>
<p class="bodytext">‘‘অনম্হি ভদ্দে সুসোণে, কিন্নু জগ্ঘসি সোভনে’’তি <span class="note">[জা॰ ১.৫.১৩০ (অনম্হি কালে সুসোণি)]</span> পাল়ি- ‘অনম্হী’তি ইমস্মিং ঠানে, মহাৰুত্তিনা স্মিংম্হি অনাদেসো।</p>
<p class="bodytext">ইমং চিত্তং।</p>
<p class="bodytext"><a name="para225"></a><span class="paranum">২২৫</span>. <span class="bld">ইমস্সিদং ৰা</span> <span class="note">[ক॰ ১২৯; রূ॰ ২২২; নী॰ ৩০৫]</span>।</p>
<p class="bodytext">নপুংসকে অং, সিসু ইমস্স তেহি অং, সীহি সহ ইদং হোতি ৰা।</p>
<p class="bodytext">ইদং চিত্তং, ইমানি চিত্তানি, ইমং, ইদং, ইমানি, ইমিনা, অনেন। সব্বং পুল্লিঙ্গসমং।</p>
<p class="bodytext">ইধ মিস্সকরূপং ৰুচ্চতি –</p>
<p class="bodytext">যা, সা ইত্থী, যা, তা ইত্থিযো, যং, তং ইত্থিং, যা, এসা ইত্থী, যা, এতা ইত্থিযো, যং, এতং ইত্থিং, যা, অযং ইত্থী, যা, ইমা ইত্থিযো, যং, ইমং ইত্থিং, যো, সো পুরিসো, যে, তে পুরিসাইচ্চাদযো।</p>
<p class="bodytext">‘‘স খো সো কুমারো ৰুদ্ধিমন্বাযা’’তি এত্থ সো সো কুমারোতি, ‘এসে সে একে একত্থে’তি এত্থ এসো সো একো একত্থোতি ৰত্তব্বং। তত্থ পুব্বং পুব্বং অত্থপদং, পরং পরং ব্যঞ্জনমত্তং। ‘‘অযং সো সারথি এতী’’তি <span class="note">[জা॰ ২.২২.৫১]</span> এত্থ পন দ্বেপি ৰিসুং <a name="M0.0132"></a> ৰিসুং অত্থপদানি এৰাতি। যং, তং, ইদন্তি ইমে সদ্দা নিপাতরূপাপি হুত্বা পাল়িৰাক্যেসু সঞ্চরন্তি সব্বলিঙ্গৰিভত্তীসু অভিন্নরূপাতি।</p>
<p class="bodytext"><a name="para226"></a><span class="paranum">২২৬</span>. <span class="bld">ইমেতানমেনান্বাদেসে দুতিযাযং</span> <span class="note">[নী॰ ৩৭৫-৬ পিট্ঠে; পা॰ ২.৪.৩৪]</span>।</p>
<p class="bodytext">অন্বাদেসো ৰুচ্চতি অনুকথনং, পুনকথনং, অন্বাদেসঠানে ইম, এতানং এনাদেসো হোতি দুতিযাৰিভত্তীসু।</p>
<p class="bodytext">ইমং ভিক্খুং ৰিনযং অজ্ঝাপেহি, অথো এনং ভিক্খুং ধম্মং অজ্ঝাপেহি, ইমে ভিক্খূ ৰিনযং অজ্ঝাপেহি, অথো এনে ভিক্খূ ধম্মং অজ্ঝাপেহি, এতং ভিক্খুং ৰিনযং অজ্ঝাপেহিইচ্চাদিনা ৰত্তব্বং। তমেনং ভিক্খৰে নিরযপালা <span class="note">[অ॰ নি॰ ৩.৩৬]</span>, যত্বাধিকরণমেনং ভিক্খুং ইচ্চাদীসুপি <span class="note">[দী॰ নি॰ ১.২১৩]</span> অনুকথনমেৰ।</p>
<p class="bodytext"><a name="para227"></a><span class="paranum">২২৭</span>. <span class="bld">মস্সামুস্স</span> <span class="note">[ক॰ ১৭৩; রূ॰ ২২৩; নী॰ ৩৫৯]</span>।</p>
<p class="bodytext">সিম্হি অনপুংসকস্স অমুস্স মস্স সো হোতি।</p>
<p class="bodytext">অসু ইত্থী, অমু ৰা, অমূ, অমুযো, অমুং, অমূ, অমুযো, অমুযা, অমুস্সা, অমূহি, অমূভি, অমুযা, অমুস্সা, অমূসং, অমূসানং, অমুযা, অমুস্সা, অমূহি, অমূভি, অমুযা, অমুস্সা, অমূসং, অমূসানং, অমুযা, অমুযং, অমুস্সা, অমুস্সং, অমূসু।</p>
<p class="bodytext">অসু পুরিসো, অমু ৰা।</p>
<p class="bodytext"><a name="para228"></a><span class="paranum">২২৮</span>. <span class="bld">লোপোমুস্মা</span> <span class="note">[ক॰ ১১৮; রূ॰ ১৪৬; নী॰ ২৯৩]</span>।</p>
<p class="bodytext">অমুতো যোনং লোপো হোতি। ৰো, নোপৰাদোযং <span class="note">[ক॰ ১১৯; রূ॰ ১৫৫; নী॰ ২৯৪]</span>।</p>
<p class="bodytext">অমূ <a name="M0.0133"></a>, অমুং, অমূ, অমুনা, অমূহি, অমূভি।</p>
<p class="bodytext"><a name="para229"></a><span class="paranum">২২৯</span>. <span class="bld">ন নো সস্স</span>।</p>
<p class="bodytext">অমুতো সস্স নো ন হোতি।</p>
<p class="bodytext">অমুস্স।</p>
<p class="bodytext">মহাৰুত্তিনা সম্হি মুস্স দুত্তং, অদুস্স। পাল়িযং ‘‘দুস্স মে খেত্তপালস্স, রত্তিং ভত্তং অপাভত’’ন্তি <span class="note">[জা॰ ১.৪.৬২]</span> এত্থ গাথাৰসেন অ-কারলোপো। অমূসং, অমূসানং, অমুস্মা, অমুম্হা, অমূহি, অমূভি, অমুস্স, অদুস্স, অমূসং, অমূসানং, অমুস্মিং, অমুম্হি, অমূসু।</p>
<p class="bodytext"><a name="para230"></a><span class="paranum">২৩০</span>. <span class="bld">অমুস্সাদুং</span> <span class="note">[ক॰ ১৩০; রূ॰ ২২৫; নী॰ ৩০৮]</span>।</p>
<p class="bodytext">নপুংসকে অং, সিসু অমুস্স তেহি সহ অদুং হোতি ৰা।</p>
<p class="bodytext">অমুং চিত্তং, অদুং চিত্তং, অমূনি, অমুং, অদুং, অমূনি। সেসং পুল্লিঙ্গসমং। ‘সকত্থে’তি সুত্তেন কপচ্চযে কতে সব্বাদিরূপং নত্থি। অমুকা কঞ্ঞা, অমুকা, অমুকাযো। অমুকো পুরিসো, অমুকা পুরিসা। অমুকং চিত্তং, অমুকানি চিত্তানি ইচ্চাদি।</p>
<p class="bodytext"><a name="para231"></a><span class="paranum">২৩১</span>. <span class="bld">কে ৰা</span>।</p>
<p class="bodytext">কে পরে অমুস্স মস্স সো হোতি ৰা।</p>
<p class="bodytext">অসুকা ইত্থী, অসুকা, অসুকাযো। অসুকো পুরিসো, অসুকা পুরিসা। অসুকং কুলং, অসুকানি কুলানি। সব্বং কঞ্ঞা, পুরিস, চিত্তসমং।</p>
<p class="bodytext">‘ইত্থিযমত্বা’তি এত্থ ‘ইত্থিযং আ’তি ৰিভত্তসুত্তেন কিংসদ্দতো ইত্থিযং আপচ্চযো।</p>
<p class="bodytext"><a name="para232"></a><span class="paranum">২৩২</span>. <span class="bld">কিংস্স কো</span> <span class="note">[ক॰ ২২৭-৯; রূ॰ ২৭০, ২২৬; নী॰ ৪৫৬-৭-৮? ‘কিস্স কো সব্বাসু’ (বহূসু)]</span>।</p>
<p class="bodytext">সব্বেসু <a name="M0.0134"></a> ৰিভত্তিপচ্চযেসু কিংস্স কো হোতি।</p>
<p class="bodytext">কা ইত্থী, কা, কাযো, কং, কা, কাযো, কায, কস্সা ইচ্চাদি সব্বসমং। কো পুরিসো, কে পুরিসা, কং, কে, কেন, কেহি, কেভি, কস্স।</p>
<p class="bodytext"><a name="para233"></a><span class="paranum">২৩৩</span>. <span class="bld">কি সস্মিংসু ৰানিত্থিযং</span>।</p>
<p class="bodytext">অনিত্থিলিঙ্গে স, স্মিংসু কিংসদ্দস্স কি হোতি ৰা।</p>
<p class="bodytext">কিস্স, কেসং, কেসানং, কস্মা, কম্হা, কেহি, কেভি, কস্স, কিস্স, কেসং, কেসানং, কস্মিং, কম্হি, কিস্মিং, কিম্হি, কেসু।</p>
<p class="bodytext"><a name="para234"></a><span class="paranum">২৩৪</span>. <span class="bld">কিমংসিসু নপুংসকে</span> <span class="note">[‘কিমংসিসু সহ নপুংসকে’ (বহূসু)]</span>।</p>
<p class="bodytext">নপুংসকে অং, সিসু কিংসদ্দস্স তেহি অংসীহি সহ কিং হোতি।</p>
<p class="bodytext">কিং চিত্তং, কানি, কিং, কং ৰা, কানি। সেসং পুল্লিঙ্গসমং। ইদং পুচ্ছনত্থস্স সুদ্ধকিংসদ্দস্স রূপং।</p>
<p class="bodytext">‘চি’ইতিনিপাতেন যুত্তে পন একচ্চত্থং ৰা অপ্পত্থং ৰা ৰদতি। কাচি ইত্থী, কাচি ইত্থিযো, কিঞ্চি ইত্থিং, কাচি, কাযচি, কাহিচি, কাযচি, কস্সাচি, কাসঞ্চি, কুতোচি, কাহিচি। সত্তমিযং - কাযচি, কত্থচি, কাসুচি।</p>
<p class="bodytext">কোচি পুরিসো, কেচি, কিঞ্চি, কেচি, কেনচি, কেহিচি, কস্সচি, কেসঞ্চি, কিস্মিঞ্চি, কিম্হিচি, কত্থচি, কেসুচি।</p>
<p class="bodytext">কিঞ্চি কুলং, কানিচি কুলানি, কিঞ্চি, কানিচি। সেসং পুল্লিঙ্গসমং।</p>
<p class="bodytext">পুন <a name="M0.0135"></a> যসদ্দেন যুত্তে সকলত্থং ৰদতি। যা কাচি ইত্থী, যাকাচি ইত্থিযো।</p>
<p class="bodytext">যো কোচি পুরিসো, যে কেচি, যং কিঞ্চি, যে কেচি যেন কেনচি, যেহি কেহিচি, যস্স কস্সচি, যেসং কেসঞ্চি যতো কুতোচি, যেহি কেহিচি, যস্স কস্সচি, যেসংকেসঞ্চি, যস্মিং কিস্মিঞ্চি, যম্হি কিম্হিচি, যত্থ কত্থচি, যেসু কেসুচি।</p>
<p class="bodytext">যং কিঞ্চিচিত্তং, যানি কানিচি, যং কিঞ্চি, যানি কানিচি। সেসং পুল্লিঙ্গসমং।</p>
<p class="subhead">সঙ্খ্যারাসি</p>
<p class="bodytext">একসদ্দো সঙ্খ্যত্থে পৰত্তো একৰচনন্তোৰ, অঞ্ঞত্থে পৰত্তো একবহুৰচনন্তো।</p>
<p class="bodytext">তত্থ সঙ্খ্যত্থে – একা ইত্থী, একং, একায, একিস্সা ইচ্চাদি। পুন্নপুংসকেসু একৰচনেসু পুরিস, চিত্তরূপমেৰ।</p>
<p class="bodytext">অঞ্ঞত্থে – একা ইত্থী, একা ইত্থিযো, একং, একা, একায, একিস্সা, একাহি, একাভি ইচ্চাদি।</p>
<p class="bodytext">একো পুরিসো, একে, একং, একে, একেন, একেহি, একেভি, একস্স, একেসং, একেসানং। পুল্লিঙ্গ সব্বসমং।</p>
<p class="bodytext">একং কুলং, একানি কুলানি, একং কুলং, একানি কুলানি। সেসং পুল্লিঙ্গসমং।</p>
<p class="bodytext">কপচ্চযে পরে সব্বাদিরূপং নত্থি।</p>
<p class="bodytext">‘‘একিকা সযনে সেতু, যা তে অম্বে অৰাহরি <span class="note">[জা॰ ১.৪.১৭৫]</span>। একাকিনী গহট্ঠাহং, মাতুযা পরিচোদিতা’’তি <span class="note">[অপ॰ থেরী ২.৩.১৮৮]</span> পাল়ি, এককো পুরিসো, এককং, এককেন। এককং কুলং ইচ্চাদি একৰচনন্তমেৰ, এককানং বহুত্তে ৰত্তব্বে দ্বে এককা, দ্বে এককে <a name="M0.0136"></a>, দ্বীহি এককেহীতি লব্ভতি। ‘‘পঞ্চালো চ ৰিদেহো চ, উভো একা ভৰন্তু তে’’তি পাল়ি। ইমিনা নযেন বহুৰচনম্পি লব্ভতি। ‘একা’তি মিস্সকা।</p>
<p class="bodytext">পটিসেধযুত্তে পন অনেকা ইত্থিযো, অনেকাসং ইত্থীনং। অনেকে পুরিসা, অনেকেসং পুরিসানং। অনেকানি কুলানি, অনেকেসং কুলানং। পাল়িযং পন ‘‘নেকানি ধঞ্ঞগণানি, নেকানি খেত্তগণানি, নেকানং ধঞ্ঞগণানং, নেকানং খেত্তগণান’’ন্তিপি অত্থি।</p>
<p class="bodytext">একচ্চ, একচ্চিয, কতি, বহুসদ্দাপি ইধ ৰত্তব্বা। একচ্চা ইত্থী, একচ্চা, একচ্চাযোতি সব্বং কঞ্ঞাসমং।</p>
<p class="bodytext">একচ্চো পুরিসো।</p>
<p class="bodytext"><a name="para135"></a><span class="paranum">১৩৫</span>. <span class="bld">একচ্চাদীহ্যতো</span> <span class="note">[‘একচ্চাদীহতো’ (বহূসু)]</span>।</p>
<p class="bodytext">অকারন্তেহি একচ্চাদীহি যোনং টে হোতি।</p>
<p class="bodytext">একচ্চে পুরিসা, একচ্চে পুরিসে। সেসং পুরিসসমং। আদিসদ্দেন অপ্পেকচ্চ, একতিয, উভাদযো সঙ্গয্হন্তি। অপ্পেকচ্চে পুরিসা, একতিযে পুরিসা, উভে পুরিসা।</p>
<p class="bodytext">একচ্চং চিত্তং।</p>
<p class="bodytext"><a name="para236"></a><span class="paranum">২৩৬</span>. <span class="bld">ন নিস্স টা</span>।</p>
<p class="bodytext">একচ্চাদীহি নিস্স টা ন হোতি।</p>
<p class="bodytext">একচ্চানি চিত্তানি। সেসং চিত্তসমং।</p>
<p class="bodytext">একচ্চিয, একচ্চেয্য, একতিযসদ্দা কঞ্ঞা, পুরিস, চিত্তনযা। ‘‘ইত্থীপি হি একচ্চিযা, সেয্যা পোস জনাধিপ <span class="note">[সং॰ নি॰ ১.১২৭]</span>। সচ্চং কিরেৰমাহংসু, নরা একচ্চিযা ইধ। কট্ঠং নিপ্লৰিতং সেয্যো, ন ত্বেৰেকচ্চিযো <a name="M0.0137"></a> নরো’’তি <span class="note">[জা॰ ১.১.৭৩]</span> চ ‘‘পরিৰারিতা মুঞ্চরে একচ্চেয্যা’’তি চ ‘‘ন ৰিস্সসে একতিযেসূ’’তি চ পাল়ী – তত্থ ‘নিপ্লৰিত’ন্তি উদকতো উব্ভতং।</p>
<p class="bodytext">কতিসদ্দো বহুৰচনন্তোৰ।</p>
<p class="bodytext"><a name="para237"></a><span class="paranum">২৩৭</span>. <span class="bld">টিকতিম্হা</span> <span class="note">[রূ॰ ১২০ পিট্ঠে]</span>।</p>
<p class="bodytext">কতিম্হা যোনং টি হোতি।</p>
<p class="bodytext">কতি ইত্থিযো, কতি পুরিসা, কতি পুরিসে, কতি চিত্তানি। কতিহি ইত্থীহি, কতিহি পুরিসেহি, কতিহি চিত্তেহি।</p>
<p class="bodytext"><a name="para238"></a><span class="paranum">২৩৮</span>. <span class="bld">বহুকতীনং</span> <span class="note">[‘বহু কতিন্নং’ (বহূসু)]</span>।</p>
<p class="bodytext">নংম্হি বহু, কতীনং অন্তে নুক হোতি।</p>
<p class="bodytext">কতিন্নং ইত্থীনং, কতিন্নং পুরিসানং, কতিন্নং চিত্তানং, অযং নাগমো বহুলং ন হোতি, ‘কতিনং তিথীনং পূরণী কতিমী’তি চ দিস্সতি। ‘‘বহূনং ৰস্সসতানং, বহূনং ৰস্সসহস্সান’’ন্তি চ ‘‘বহূনং কুসলধম্মানং, বহূনং অকুসলধম্মান’’ন্তি চ ‘‘বহূনং ৰত অত্থায, উপ্পজ্জিংসু তথাগতা’’তি <span class="note">[ৰি॰ ৰ॰ ৮০৭]</span> চ পাল়ী।</p>
<p class="bodytext">কতিসু ইত্থীসু, কতিসু পুরিসেসু, কতিসু চিত্তেসু।</p>
<p class="bodytext">বহুসদ্দে দ্বীসু নংৰচনেসু বহুন্নং, বহুন্নন্তি ৰত্তব্বং। সেসং ধেনু, ভিক্খু, আযুসদিসং।</p>
<p class="bodytext">কপচ্চযে কঞ্ঞা, পুরিস, চিত্তসদিসং, বহূ ইত্থিযো, বহুকা ইত্থিযো। বহূ পুরিসা, বহৰো পুরিসা, বহুকা পুরিসা। বহূনি চিত্তানি, বহুকানি চিত্তানি ইচ্চাদিনা ৰত্তব্বং। বহূনং <a name="M0.0138"></a> সমুদাযাপেক্খনে সতি একৰচনম্পি লব্ভতি, ‘‘বহুজনস্স অত্থায বহুজনস্স হিতায, বহুনো জনস্স অত্থায হিতাযা’’তি <span class="note">[অ॰ নি॰ ১.১৪১]</span> পাল়ি।</p>
<p class="bodytext">উভসদ্দো বহুৰচনন্তোৰ, ‘উভগোহি টো’তি যোনং টো, উভো ইত্থিযো, পুরিসা, কুলানি গচ্ছন্তি, উভো ইত্থিযো, পুরিসা, কুলানি পস্সতি।</p>
<p class="bodytext"><a name="para239"></a><span class="paranum">২৩৯</span>. <span class="bld">সুহিসুভস্সো</span> <span class="note">[নী॰ ৩১৩ (রূ॰ ১০৯ পিট্ঠে)]</span>।</p>
<p class="bodytext">সু, হিসু উভস্স অন্তো ও হোতি।</p>
<p class="bodytext">উভোহি, উভোসু।</p>
<p class="bodytext"><a name="para240"></a><span class="paranum">২৪০</span>. <span class="bld">উভিন্নং</span> <span class="note">[ক॰ ৮৬; নীরূ॰ ২২৭; নী॰ ৩৪১]</span>।</p>
<p class="bodytext">উভম্হা নংৰচনস্স ইন্নং হোতি।</p>
<p class="bodytext">উভিন্নং। সব্বত্থ ইত্থি, পুরিস, কুলেহি যোজেতব্বং।</p>
<p class="bodytext"><a name="para241"></a><span class="paranum">২৪১</span>. <span class="bld">যোম্হি দ্বিন্নং দুৰেদ্বে</span> <span class="note">[ক॰ ১৩২; রূ॰ ২২৮; নি॰ ৩১০]</span>।</p>
<p class="bodytext">যোসু সৰিভত্তিস্স দ্বিস্স দুৰে, দ্বে হোন্তি। ‘দ্বিন্ন’ন্তি ৰচনং দ্বিস্স বহুৰচনন্তনিযমত্থং।</p>
<p class="bodytext">দ্বে ইত্থিযো, দ্বে পুরিসা, দ্বে পুরিসে, দ্বে চিত্তানি, দুৰে ইত্থিযো, দুৰে পুরিসা, দুৰে পুরিসে, দুৰে চিত্তানি, দ্বীহি, দ্বীভি।</p>
<p class="bodytext"><a name="para242"></a><span class="paranum">২৪২</span>. <span class="bld">নংম্হি নুক দ্বাদীনং সত্তরসন্নং</span> <span class="note">[ক॰ ৬৭; নী॰ ২২৯; নী॰ ২১৪]</span>।</p>
<p class="bodytext">নংম্হি <a name="M0.0139"></a> পরে দ্বাদীনং অট্ঠারসন্তানং সত্তরসন্নং সঙ্খ্যানং অন্তে নুক হোতি। উ-কারো উচ্চারণত্থো। কানুবন্ধং দিস্বা অন্তেতি ঞাযতি।</p>
<p class="bodytext">দ্বিন্নং।</p>
<p class="bodytext"><a name="para243"></a><span class="paranum">২৪৩</span>. <span class="bld">দুৰিন্নং নংম্হি</span> <span class="note">[ক॰ ১৩২; রূ॰ ২২৮; নী॰ ২৪৪]</span>।</p>
<p class="bodytext">নংম্হি সৰিভত্তিস্স দ্বিস্স দুৰিন্নং হোতি ৰা।</p>
<p class="bodytext">দুৰিন্নং, দ্বীহি, দ্বীভি, দ্বিন্নং, দুৰিন্নং, দ্বীসু। মহাৰুত্তিনা সুম্হি দুৰে হোতি, নাগস্স দুৰেসু দন্তেসু নিম্মিতা <span class="note">[ৰি॰ ৰ॰ ৭০৬]</span>, চক্কানি পাদেসু দুৰেসু ৰিন্দতি <span class="note">[দী॰ নি॰ ৩.২০৫]</span>। এৰঞ্চ সতি দুৰেহি, দুৰেভীতিপি সিদ্ধমেৰ হোতি, অযং দ্বিসদ্দো উভসদ্দো ৰিয অলিঙ্গো।</p>
<p class="bodytext"><a name="para244"></a><span class="paranum">২৪৪</span>. <span class="bld">তিস্সো চতস্সো যোম্হি সৰিভত্তীনং</span> <span class="note">[ক॰ ১৩৩; রূ॰ ২৩০; নী॰ ৩১১]</span>।</p>
<p class="bodytext">ইত্থিযং যোসু সৰিভত্তীনন্তি, চতুন্নং তিস্সো, চতস্সো হোন্তি।</p>
<p class="bodytext">তিস্সো ইত্থিযো, চতস্সো ইত্থিযো।</p>
<p class="bodytext">মহাৰুত্তিনা হিসু চ তিস্স, চতস্সা হোন্তি, ‘‘তিস্সেহি চতস্সেহি পরিসাহি, চতস্সেহি সহিতো লোকনাযকো’’তি পাল়ী। তীহি, তীভি ইত্থীহি, চতূহি, চতূভি, চতুব্ভি ইত্থীহি।</p>
<p class="bodytext"><a name="para245"></a><span class="paranum">২৪৫</span>. <span class="bld">নংম্হি তিচতুন্নমিত্থিযং তিস্সচতস্সা</span> <span class="note">[দী॰ নি॰ ৩.২০৫]</span>।</p>
<p class="bodytext">ইত্থিযং নংম্হিতি, চতুন্নং তিস্স, চতস্সা হোন্তি।</p>
<p class="bodytext">তিস্সন্নং <a name="M0.0140"></a> ইত্থীনং, চতস্সন্নং ইত্থীনং, তিণ্ণং ইত্থীনং, চতুন্নং ইত্থীনং, সমণো গোতমো চতুন্নং পরিসানং সক্কতো হোতি, চতুন্নং পরিসানং পিযো হোতি মনাপোতি <span class="note">[দী॰ নি॰ ১.৩০৪]</span>, তিস্সেহি, চতস্সেহি, তীহি, তীভি, চতূহি, চতূভি, চতুব্ভি, তিস্সন্নং, চতস্সন্নং, তিণ্ণং, চতুন্নং, তীসু, চতূসু।</p>
<p class="bodytext">পাল়িযং ‘‘চতস্সেহী’’তি দিট্ঠত্তা তিস্সেসু, চতস্সেসূতিপি দিট্ঠমেৰ হোতি।</p>
<p class="bodytext"><a name="para246"></a><span class="paranum">২৪৬</span>. <span class="bld">পুমে তযো চত্তারো</span> <span class="note">[ক॰ ১৩৩; রূ॰ ২৩০; নী॰ ৩১১]</span>।</p>
<p class="bodytext">পুল্লিঙ্গে যোসু সৰিভত্তীনন্তি, চতুন্নং তযো, চত্তারো হোন্তি।</p>
<p class="bodytext">তযো পুরিসা, তযো পুরিসে, চত্তারো পুরিসা, চত্তারো পুরিসে।</p>
<p class="bodytext"><a name="para247"></a><span class="paranum">২৪৭</span>. <span class="bld">চতুরো চতুস্স</span> <span class="note">[ক॰ ৭৮, ২০৫, ৩১; রূ॰ ১৬০; নী॰ ২৩৪; ‘চতুরো ৰা চতুস্স’ (বহূসু)]</span>।</p>
<p class="bodytext">পুমে সৰিভত্তিস্স চতুসদ্দস্স চতুরো হোতি।</p>
<p class="bodytext">চতুরো পুরিসা, চতুরো পুরিসে। কথং চতুরো নিমিত্তে নাদস্সিং, চতুরো ফলমুত্তমেতি? ‘‘লিঙ্গৰিপল্লাসা’’তি ৰুত্তিযং ৰুত্তং, তীহি, তীভি, চতূহি, চতূভি, চতুব্ভি।</p>
<p class="bodytext"><a name="para248"></a><span class="paranum">২৪৮</span>. <span class="bld">ইণ্ণংইণ্ণন্নং তিতো ঝা</span> <span class="note">[ক॰ ৮৭; রূ॰ ২৩১; নী॰ ২৪৩; ‘ণ্ণংণ্ণন্নংতিকো ঝা’ (বহূসু)]</span>।</p>
<p class="bodytext">ঝসঞ্ঞম্হা তিম্হা নংৰচনস্স ইণ্ণং, ইণ্ণন্নং হোন্তি।</p>
<p class="bodytext">তিণ্ণং, তিণ্ণন্নং, চতুন্নং, তীহি, তীভি, চতূহি, চতূভি, চতুব্ভি, তিণ্ণং, তিণ্ণন্নং, চতুন্নং, তীসু, চতূসু।</p>
<p class="bodytext"><a name="para249"></a><span class="paranum">২৪৯</span>. <span class="bld">তীণিচত্তারি নপুংসকে</span> <span class="note">[ক॰ ১৩৩; রূ॰ ২৩০; নী॰ ৩১১]</span>।</p>
<p class="bodytext">নপুংসকে <a name="M0.0141"></a> যোসু সৰিভত্তীনন্তি, চতুন্নং তীণি, চত্তারি হোন্তি।</p>
<p class="bodytext">তীণি চিত্তানি, চত্তারি চিত্তানি। সেসং পুল্লিঙ্গসমং।</p>
<p class="bodytext">ৰচনসিলিট্ঠত্তে পন সতি ৰিসদিসলিঙ্গৰচনানম্পি পদানং অঞ্ঞমঞ্ঞসংযোগো হোতি, চত্তারো সতিপট্ঠানা <span class="note">[দী॰ নি॰ ৩.১৪৫]</span>, চত্তারো সম্মপ্পধানা <span class="note">[দী॰ নি॰ ৩.১৪৫]</span>, তযোমহাভূতা, তযো মহাভূতে <span class="note">[পট্ঠা॰ ১.১.৫৮]</span>, সব্বে মালা উপেন্তি মং <span class="note">[ধু॰ ৩.৬]</span>, সব্বে কঞ্ঞা উপেন্তি মং <span class="note">[ধু॰ ৩.৬]</span>, সব্বে রতনা উপেন্তি মং <span class="note">[ধু॰ ৩.৬]</span>, সব্বে যানা উপেন্তি মং <span class="note">[ধু॰ ৩.৬]</span>, অৰিজ্জায সতি সঙ্খারা হোন্তি, সঙ্খারেসু সতি ৰিঞ্ঞাণং হোতি <span class="note">[সং॰ নি॰ ২.৫০]</span> ইচ্চাদি।</p>
<p class="bodytext">গাথাসু ৰিপল্লাসাপি বহুলং দিস্সন্তি, অঞ্ঞে ধম্মানি দেসেন্তি, এৰং ধম্মানি সুত্বান, সতঞ্চ ধম্মানি সুকিত্তিতানি সুত্বা, অত্থানি চিন্তযিত্বান, উত্তমত্থানি তযি লভিম্হা, কিং ত্বং অত্থানি জানাসি, ইচ্ছেয্যামি ভন্তে সত্তপুত্তানি, সিৰিপুত্তানি অব্হয <span class="note">[জা॰ ২.২২.২২৩৫]</span>, পুত্তদারানি পোসেন্তি, বলীবদ্দানি সোল়স ইচ্চাদি।</p>
<p class="bodytext">ইধ সেসসঙ্খ্যানামানি দীপিযন্তে।</p>
<p class="bodytext"><a name="para250"></a><span class="paranum">২৫০</span>. <span class="bld">ট পঞ্চাদীহি চুদ্দসহি</span> <span class="note">[ক॰ ১৩৪; রূ॰ ২৫১; নী॰ ২৪৭]</span>।</p>
<p class="bodytext">পঞ্চাদীহি অট্ঠারসন্তেহি সঙ্খ্যাসদ্দেহি যোনং ট হোতি।</p>
<p class="bodytext">পঞ্চ ইত্থিযো, পঞ্চ পুরিসা, পুরিসে, পঞ্চ চিত্তানি, ছ ইত্থিযো।</p>
<p class="bodytext">ল়াগমে <a name="M0.0142"></a> পন ‘‘ইত্থিভাৰা ন মুচ্চিস্সং, ছল়ানি গতিযো ইমা’’তি পাল়ি।</p>
<p class="bodytext">ছ পুরিসা, ছ পুরিসে, ছ চিত্তানি। এৰং সত্ত, অট্ঠ, নৰ, দস, একাদস…পে॰… অট্ঠারস।</p>
<p class="bodytext"><a name="para251"></a><span class="paranum">২৫১</span>. <span class="bld">পঞ্চাদীনং চুদ্দসন্নম</span> <span class="note">[ক॰ ৯০; রূ॰ ২৫২; নী॰ ২৪৭]</span>।</p>
<p class="bodytext">সু, নং, হিসু পঞ্চাদীনং চুদ্দসন্নং অস্স অত্তমেৰ হোতি, ন এত্তং ৰা দীঘত্তং ৰা হোতি।</p>
<p class="bodytext">পঞ্চহি, পঞ্চন্নং, পঞ্চসু, ছহি, ছন্নং, ছসু, সত্তহি, সত্তন্নং, সত্তসু, অট্ঠহি, অট্ঠন্নং, অট্ঠসু, নৰহি, নৰন্নং, নৰসু, দসহি, দসন্নং, দসসু, একাদসহি, একাদসন্নং, একাদসসু…পে॰… অট্ঠারসহি, অট্ঠারসন্নং, অট্ঠারসসু।</p>
<p class="bodytext">এতে সব্বে অলিঙ্গা বহুৰচনন্তা এৰ।</p>
<p class="bodytext">‘ইত্থিযমত্বা’তি ৰীস, তিংস, চত্তালীস, পঞ্ঞাসেহি আপচ্চযো, মহাৰুত্তিনা সিম্হি রস্সো সিলোপো চ, ‘নিগ্গহীত’ন্তি ৰিকপ্পেন নিগ্গহীতাগমো, ৰিকপ্পেন অংলোপো, নাদীনং একৰচনানং যাদেসো, ৰীস ইত্থিযো, ৰীসং ইত্থিযো, ৰীস পুরিসা, ৰীসং পুরিসা, ৰীস পুরিসে, ৰীসং পুরিসে, ৰীস চিত্তানি, ৰীসং চিত্তানি, ৰীসায ইত্থীহি কম্মং কতং, ৰীসায পুরিসেহি কম্মং কতং, ৰীসায কুলেহি কম্মং কতং, ৰীসায ইত্থীনং, পুরিসানং, কুলানং, সত্তমিযং ৰীসায ইত্থীসু, পুরিসেসু, কুলেসু।</p>
<p class="bodytext">তিপচ্চযে ৰীসতি, তিংসতিসদ্দাপি সট্ঠি, সত্ততি, অসীতি, নৰুতিসদ্দা ৰিয নিচ্চং ইত্থি লিঙ্গেকৰচনন্তা এৰ, সি, অংলোপো, ৰীসতি ইত্থিযো, ৰীসতি পুরিসা, পুরিসে, ৰীসতি কুলানি, ৰীসতিযা ইত্থীহি, ইত্থীনং, পুরিসেহি, পুরিসানং, কুলেহি, কুলানং <a name="M0.0143"></a>, ৰীসতিযা, ৰীসতিযং ইত্থি, পুরিস, কুলেসু, এৰং যাৰনৰুতিযা ৰেদিতব্বা। ৰগ্গভেদে পন সতি বহুৰচনম্পি ৰিকপ্পেন দিস্সতি, দ্বে ৰীসতিযো ইচ্চাদি।</p>
<p class="bodytext">সতং, সহস্সং, দসসহস্সং, সতসহস্সং, দসসতসহস্সন্তি ইমে নপুংসকলিঙ্গাযেৰ। সঙ্খ্যেয্যপধানে পন ইত্থিলিঙ্গে ৰত্তব্বে সহস্সী, দসসহস্সী, সতসহস্সীতি ইত্থিলিঙ্গং ভৰতি। ৰগ্গভেদে পন দ্বে সতানি, তীণি সতানি, দ্বে সহস্সানি, তীণি সহস্সানি ইচ্চাদীনি ভৰন্তি। কোটি, পকোটি, কোটিপকোটি, অক্খোভিণীসদ্দা ইত্থিলিঙ্গা এৰ। সেসং সব্বং যাৰঅসঙ্খ্যেয্যা নপুংসকমেৰ।</p>
<p class="bodytext">সহস্সং <span class="bld">কাসি</span> নাম, দসসহস্সং <span class="bld">নহুতং</span> নাম, সতসহস্সং <span class="bld">লক্খং</span> নাম।</p>
<p class="bodytext">দুৰিধং পধানং সঙ্খ্যাপধানং, সঙ্খ্যেয্যপধানঞ্চ। পুরিসানং ৰীসতি হোতি, পুরিসানং নৰুতি হোতি, পুরিসানং সতং হোতি, সহস্সং হোতি ইচ্চাদি <span class="bld">সঙ্খ্যাপধানং</span> নাম, ৰীসতি পুরিসা, নৰুতি পুরিসা, সতং পুরিসা, সহস্সং পুরিসা ইচ্চাদি <span class="bld">সঙ্খ্যেয্যপধানং</span> নাম।</p>
<p class="bodytext">এত্থপি ৰীসতিসদ্দো ইত্থিলিঙ্গেকৰচনো এৰ। সত, সহস্সসদ্দা নপুংসকেকৰচনা এৰ। সঙ্খ্যাসদ্দানং পন পদৰিধানঞ্চ গুণৰিধানঞ্চ সমাসকণ্ডে আগমিস্সতি।</p>
<p class="centered">সঙ্খ্যারাসি নিট্ঠিতো।</p>
<p class="bodytext"><a name="para252"></a><span class="paranum">২৫২</span>. <span class="bld">সিম্হাহং</span> <span class="note">[ক॰ ১৪৯; রূ॰ ২৩২; নী॰ ৩১৯; ‘সিম্হহং’ (বহূসু)]</span>।</p>
<p class="bodytext">সিম্হি সৰিভত্তিস্স অম্হস্স অহং হোতি।</p>
<p class="bodytext">অহং গচ্ছামি।</p>
<p class="bodytext"><a name="para253"></a><span class="paranum">২৫৩</span>. <span class="bld">মযমস্মাম্হস্স</span> <span class="note">[ক॰ ১২১; রূ॰ ২৩৩; নী॰ ২৯৬]</span>।</p>
<p class="bodytext">যোসু <a name="M0.0144"></a> সৰিভত্তিস্স অম্হস্স কমেন মযং, অস্মা হোন্তি ৰা।</p>
<p class="bodytext">মযং গচ্ছাম, অস্মে পস্সামি।</p>
<p class="bodytext">পক্খে –</p>
<p class="bodytext">‘যোনমেট’ ইতি ৰিধি, অম্হে গচ্ছাম।</p>
<p class="bodytext"><a name="para254"></a><span class="paranum">২৫৪</span>. <span class="bld">তুম্হস্স তুৰংত্বংম্হি চ</span> <span class="note">[ক॰ ১৪৬; রূ॰ ২৩৬; নী॰ ৩২৪; ‘তুম্হস্স তুৰংত্বমম্হিচ’ (বহূসু)]</span>।</p>
<p class="bodytext">সিম্হি চ অংম্হি চ সৰিভত্তিস্স তুম্হস্স তুৰং, ত্বং হোন্তি।</p>
<p class="bodytext">তুৰং বুদ্ধো তুৰং সত্থা, তুৰং মারাভিভূ মুনি <span class="note">[থেরগা॰ ৮৩৯]</span>, ত্বং নো সত্থা অনুত্তরো, তুম্হে গচ্ছথ, তুৰং পস্সতি, ত্বং পস্সতি।</p>
<p class="bodytext"><a name="para255"></a><span class="paranum">২৫৫</span>. <span class="bld">অংম্হি তং মং তৰং মমং</span> <span class="note">[ক॰ ১৪৩-৪; রূ॰ ২৩৪-৫; নী॰ ৩২২]</span>।</p>
<p class="bodytext">অংম্হি সৰিভত্তীনং তুম্হা’ম্হানং তং, মং, তৰং, মমং হোন্তি।</p>
<p class="bodytext">মং পস্সতি, মমং পস্সতি, তং পস্সতি, তৰং পস্সতি, অম্হে পস্সতি, তুম্হে পস্সতি।</p>
<p class="bodytext"><a name="para256"></a><span class="paranum">২৫৬</span>. <span class="bld">দুতিযাযোম্হি ৰা</span> <span class="note">[ক॰ ১৬২; রূ॰ ২৩৭; নী॰ ৩৪৫; ‘দুতিযে যোম্হি ৰা’ (বহূসু)]</span>।</p>
<p class="bodytext">দুতিযাযোম্হি সৰিভত্তীনং তুম্হা’ম্হানং ঙানুবন্ধা অং, আকংআদেসা হোন্তি ৰা।</p>
<p class="bodytext">অম্হং, অম্হাকং পস্সতি, তুম্হং, তুম্হাকং পস্সতি।</p>
<p class="bodytext"><a name="para257"></a><span class="paranum">২৫৭</span>. <span class="bld">নাস্মাসু তযামযা</span> <span class="note">[ক॰ ১৪৫, ২৭০; রূ॰ ২৩৮, ১২০; নী॰ ৩২৩, ৫৪২]</span>।</p>
<p class="bodytext">না <a name="M0.0145"></a>, স্মাসু সৰিভত্তীনং তুম্হা’ম্হানং তযা, মযা হোন্তি।</p>
<p class="bodytext">মযা কতং, তযা কতং, মযা অপেতি, তযা অপেতি।</p>
<p class="bodytext"><a name="para258"></a><span class="paranum">২৫৮</span>. <span class="bld">তযাতযীনং ত্ব ৰা তস্স</span> <span class="note">[ক॰ ২১০; রূ॰ ২৩৯; নী॰ ৪৩৫]</span>।</p>
<p class="bodytext">তযা, তযীনং তস্স ত্ব হোতি ৰা।</p>
<p class="bodytext">ত্বযা কতং, ত্বযা অপেতি, অম্হেহি কতং, তুম্হেহি কতং।</p>
<p class="bodytext"><a name="para259"></a><span class="paranum">২৫৯</span>. <span class="bld">তৰমমতুয্হংময্হং সে</span> <span class="note">[ক॰ ১৪১-২; রূ॰ ২৪১-২; নী॰ ৩২১]</span>।</p>
<p class="bodytext">সম্হি সৰিভত্তীনং তুম্হা’ম্হানং তৰাদযো হোন্তি।</p>
<p class="bodytext">মম দীযতে, ময্হং দীযতে, তৰ দীযতে, তুয্হং দীযতে।</p>
<p class="bodytext"><a name="para260"></a><span class="paranum">২৬০</span>. <span class="bld">নংসেস্বস্মাকংমমং</span> <span class="note">[নী॰ ৪৩৮]</span>।</p>
<p class="bodytext">নং, সেসু সৰিভত্তিস্স অম্হস্স কমেন অস্মাকং, মমং হোন্তি।</p>
<p class="bodytext">মমং দীযতে, অস্মাকং দীযতে।</p>
<p class="bodytext"><a name="para261"></a><span class="paranum">২৬১</span>. <span class="bld">ঙংঙাকং নংম্হি</span> <span class="note">[ক॰ ১৬১; রূ॰ ২৪৪; নী॰ ৩৪৪]</span>।</p>
<p class="bodytext">নংম্হি সৰিভত্তীনং তুম্হা’ম্হানং ঙানুবন্ধা অং, আকংআদেসা হোন্তি ৰা।</p>
<p class="bodytext">অম্হং দীযতে, অম্হাকং দীযতে, তুম্হং দীযতে, তুম্হাকং দীযতে। পঞ্চমিযং মযা, তযা, ত্বযা, পুব্বে ৰুত্তাৰ।</p>
<p class="bodytext"><a name="para262"></a><span class="paranum">২৬২</span>. <span class="bld">স্মাম্হি ত্বম্হা</span>।</p>
<p class="bodytext">স্মাম্হি <a name="M0.0146"></a> সৰিভত্তিস্স তুম্হস্স ত্বম্হা হোতি।</p>
<p class="bodytext">ত্বম্হা অপেতি, অম্হেহি, তুম্হেহি, মম, মমং, ময্হং, তৰ, তুয্হং, অম্হং, অম্হাকং, অস্মাকং, তুম্হং, তুম্হাকং।</p>
<p class="bodytext"><a name="para263"></a><span class="paranum">২৬৩</span>. <span class="bld">স্মিংম্হি তুম্হম্হানং তযিমযি</span> <span class="note">[ক॰ ১৩৯; রূ॰ ২৪৫; নী॰ ৩১৮]</span>।</p>
<p class="bodytext">স্মিংম্হি সৰিভত্তীনং তুম্হা’ম্হানং তযি, মযি হোন্তি।</p>
<p class="bodytext">তযি, মযি, ত্বত্তে ত্বযি, অম্হেসু, তুম্হেসু।</p>
<p class="bodytext"><a name="para264"></a><span class="paranum">২৬৪</span>. <span class="bld">সুম্হাম্হস্সাস্মা</span> <span class="note">[নী॰ ৪৩৮]</span>।</p>
<p class="bodytext">সুম্হি অম্হস্স অস্মা হোতি।</p>
<p class="bodytext">অস্মাসু।</p>
<p class="bodytext">মহাৰুত্তিনা যো, হিসু অম্হস্স অস্মাদেসো, যোনং এত্তঞ্চ, অস্মা গচ্ছাম, অস্মে পস্সতি, অস্মাহি কতং, অস্মাকং দীযতে, অস্মাহি অপেতি, অস্মাকং ধনং, অস্মাসু ঠিতং। ‘‘অস্মাভিজপ্পন্তি জনা অনেকা’’তি <span class="note">[জা॰ ১.৭.৬৮]</span> পাল়ি-অস্মে অভিজপ্পন্তি পত্থেন্তীতি অত্থো। ‘‘অস্মাভি পরিচিণ্ণোসি, মেত্তচিত্তা হি নাযকা’’তি <span class="note">[অপ॰ থেরী ২.২.২৩০]</span> থেরীপাল়ি – ‘পরিচিণ্ণো’তি পরিচারিতো।</p>
<p class="bodytext">চতুত্থিযং অস্মাকং অধিপন্নানং, খমস্সু রাজকুঞ্জর <span class="note">[জা॰ ২.২১.১৮১]</span> – ‘অধিপন্নান’ন্তি দুক্খাভিভূতানং।</p>
<p class="bodytext">ছট্ঠিযং এসস্মাকং কুলে ধম্মো <span class="note">[জা॰ ১.৪.১৪৭]</span>, এসা অস্মাকং ধম্মতা।</p>
<p class="bodytext">সত্তমিযং যং কিচ্চং পরমে মিত্তে, কতমস্মাসু তং তযা। পত্তা নিস্সংসযং ত্বম্হা, ভত্তিরস্মাসু যা তৰ <span class="note">[জা॰ ২.২১.৮১]</span> – তত্থ ‘যং <a name="M0.0147"></a> কিচ্চ’ন্তি যং কম্মং কত্তব্বং, তৰ অস্মাসু যা ভত্তি, তায মযং ত্বম্হা নিস্সংসযতং পত্তাতি অত্থো।</p>
<p class="bodytext"><a name="para265"></a><span class="paranum">২৬৫</span>. <span class="bld">অপাদাদো পদতেকৰাক্যে</span> <span class="note">[চং॰ ৬.৩.১৫; পা॰ ৮.১.১৭, ১৮]</span>।</p>
<p class="bodytext">অপাদাদিম্হি পৰত্তানং পদতো পরেসং একৰাক্যে ঠিতানং তুম্হা’ম্হানং ৰিধি হোতি। অধিকারসুত্তমিদং।</p>
<p class="bodytext"><a name="para266"></a><span class="paranum">২৬৬</span>. <span class="bld">যোনংহিস্বপঞ্চম্যা ৰোনো</span> <span class="note">[ক॰ ১৪৭, ১৫১; রূ॰ ২৪৬, ২৫০; নী॰ ৩২৫, ৩২৯, ৩৩০]</span>।</p>
<p class="bodytext">পঞ্চমীৰজ্জিতেসু যো, নং, হিসু পরেসু অপাদাদোপৰত্তানং পদতো পরেসং একৰাক্যে ঠিতানং সৰিভত্তীনং তুম্হা’ম্হসদ্দানং ৰো, নো হোন্তি ৰা।</p>
<p class="bodytext">গচ্ছথ ৰো, গচ্ছথ তুম্হে, গচ্ছাম নো, গচ্ছাম অম্হে, পস্সেয্য ৰো, পস্সেয্য তুম্হে, পস্সেয্য নো, পস্সেয্য অম্হে, দীযতে ৰো, দীযতে তুম্হাকং, দীযতে নো, দীযতে অম্হাকং, ধনং ৰো, ধনং তুম্হাকং, ধনং নো, ধনং অম্হাকং, কতং ৰো পুঞ্ঞং, কতং তুম্হেহি পুঞ্ঞং, কতং নো পুঞ্ঞং, কতং অম্হেহি পুঞ্ঞং।</p>
<p class="bodytext">অপঞ্চম্যাতি কিং? নিস্সটং তুম্হেহি, নিস্সটং অম্হেহি।</p>
<p class="bodytext">অপাদাদোত্বেৰ? বলঞ্চ ভিক্খূনমনুপ্পদিন্নং, তুম্হেহি পুঞ্ঞং পসুতং অনপ্পকং <span class="note">[খু॰ পা॰ ৭.১২]</span>।</p>
<p class="bodytext">পদতোত্বেৰ? তুম্হে গচ্ছথ, অম্হে গচ্ছাম।</p>
<p class="bodytext">একৰাক্যেত্বেৰ? দেৰদত্তো তিট্ঠতি গামে, তুম্হে তিট্ঠথ নগরে।</p>
<p class="bodytext">সৰিভত্তীনন্ত্বেৰ? অরহতি ধম্মো তুম্হাদিসানং।</p>
<p class="bodytext"><a name="para267"></a><span class="paranum">২৬৭</span>. <span class="bld">তেমে নাসে</span> <span class="note">[ক॰ ১৪৮, ১৫০; রূ॰ ২৪৭, ২৪৯; নী॰ ৩২৬, ৩২৮; চং॰ ৬.৩.১৭; পা॰ ৮.১.২১]</span>।</p>
<p class="bodytext">না <a name="M0.0148"></a>, সেসু তাদিসানং সৰিভত্তীনং তুম্হ, অম্হসদ্দানং তে, মে হোন্তি ৰা।</p>
<p class="bodytext">কতং তে পুঞ্ঞং, কতং তযা পুঞ্ঞং, কতং মে পুঞ্ঞং, কতং মযা পুঞ্ঞং, দিন্নং তে ৰত্থং, দিন্নং তুয্হং ৰত্থং, দিন্নং মে ৰত্থং, দিন্নং ময্হং ৰত্থং, ইদং তে রট্ঠং, ইদং তৰ রট্ঠং, ইদং মে রট্ঠং, ইদং মম রট্ঠং।</p>
<p class="bodytext"><a name="para268"></a><span class="paranum">২৬৮</span>. <span class="bld">অন্বাদেসে</span> <span class="note">[চং॰ ৬.৩.২০; পা॰ ৮.১.২৩]</span>।</p>
<p class="bodytext">অন্বাদেসট্ঠানে তুম্হা’ম্হসদ্দানং ৰো, নো, তে, মেআদেসা নিচ্চং ভৰন্তি পুনব্বিধানা।</p>
<p class="bodytext">গামো তুম্হাকং পরিগ্গহো, অথো নগরম্পি ৰো পরিগ্গহো। এৰং সেসেসু।</p>
<p class="bodytext"><a name="para269"></a><span class="paranum">২৬৯</span>. <span class="bld">সপুব্বা পঠমন্তা ৰা</span> <span class="note">[‘সংপুব্বা পঠমন্থা ৰা’ (মূলপাঠে) চং॰ ৬.১.২১; পা॰ ৮.১.২৬]</span>।</p>
<p class="bodytext">সংৰিজ্জতি পুব্বপদং অস্সাতি সপুব্বং, সপুব্বা পঠমন্তপদম্হা পরেসং সৰিভত্তীনং তুম্হা’ম্হসদ্দানং ৰো, নো, তে, মেআদেসা ৰিকপ্পেন হোন্তি অন্বাদেসট্ঠানেপি।</p>
<p class="bodytext">গামে পটো তুম্হাকং, অথো নগরে কম্বলং ৰো, অথো নগরে কম্বলং তুম্হাকং ৰা। এৰং সেসেসু।</p>
<p class="bodytext"><a name="para270"></a><span class="paranum">২৭০</span>. <span class="bld">ন চৰাহাহেৰযোগে</span> <span class="note">[চং॰ ৬.৩.২২; পা॰ ৮.১.২৪]</span>।</p>
<p class="bodytext">চ, ৰা, হ, অহ, এৰসদ্দেহি যোগে তুম্হা’ম্হানং ৰো, নো, তে, মেআদেসা ন হোন্তি।</p>
<p class="bodytext">গামো <a name="M0.0149"></a> তৰ চ মম চ পরিগ্গহো, গামো তৰ ৰা মম ৰা পরিগ্গহো ইচ্চাদি।</p>
<p class="bodytext">চাদিযোগেতি কিং? গামো চ তে পরিগ্গহো, নগরঞ্চ মে পরিগ্গহো।</p>
<p class="bodytext"><a name="para271"></a><span class="paranum">২৭১</span>. <span class="bld">দস্সনত্থেনালোচনে</span> <span class="note">[চং॰ ৬.৩.২৩; পা॰ ৮.১.২৫]</span>।</p>
<p class="bodytext">আলোচনং ওলোকনং, আলোচনতো অঞ্ঞস্মিং দস্সনত্থে পযুজ্জমানে তুম্হা’ম্হানং ৰো, নো, তে, মেআদেসা ন হোন্তি।</p>
<p class="bodytext">গামো তুম্হে উদ্দিস্স আগতো, গামো অম্হে উদ্দিস্স আগতো – ‘গামো’তি গামৰাসী মহাজনো।</p>
<p class="bodytext">অনালোচনেতি কিং? গামো ৰো পস্সতি, গামো নো পস্সতি।</p>
<p class="bodytext"><a name="para272"></a><span class="paranum">২৭২</span>. <span class="bld">আমন্তনপুব্বং অসন্তংৰ</span> <span class="note">[‘আমন্তণং পুব্বমসন্তংৰ’ (বহূসু) চং॰ ৬.৩.২৪; পা॰ ৮.১.৭২]</span>।</p>
<p class="bodytext">আমন্তনভূতং পুব্বপদং অসন্তং ৰিয হোতি, পদতোতি সঙ্খ্যং ন গচ্ছতি।</p>
<p class="bodytext">দেৰদত্ত! তৰ পরিগ্গহো।</p>
<p class="bodytext"><a name="para273"></a><span class="paranum">২৭৩</span>. <span class="bld">ন সামঞ্ঞৰচনমেকত্থে</span> <span class="note">[চং॰ ৬.৩.২৫; পা॰ ৮.১.৭৩]</span>।</p>
<p class="bodytext">তুল্যাধিকরণভূতে পদে সতি পুব্বং সামঞ্ঞৰচনভূতং আমন্তনপদং অসন্তং ৰিয ন হোতি, পদতোতি সঙ্খ্যং গচ্ছতি।</p>
<p class="bodytext">মাণৰক জটিল! তে পরিগ্গহো।</p>
<p class="bodytext">সামঞ্ঞৰচনন্তি <a name="M0.0150"></a> কিং? মাণৰক দেৰদত্ত! তুয্হং পরিগ্গহো।</p>
<p class="bodytext">একত্থেতি কিং? দেৰদত্ত! যঞ্ঞদত্ত! তুম্হাকং পরিগ্গহো।</p>
<p class="bodytext"><a name="para274"></a><span class="paranum">২৭৪</span>. <span class="bld">বহূসু ৰা</span> <span class="note">[চং॰ ৬.৩.২৬; পা॰ ৮.১.৭৪]</span>।</p>
<p class="bodytext">বহূসু জনেসু পৰত্তমানং সামঞ্ঞৰচনভূতম্পি আমন্তনপদং একত্থে পদে সতি অসন্তং ৰিয ন হোতি ৰা।</p>
<p class="bodytext">ব্রাহ্মণা গুণৰন্তো ৰো পরিগ্গহো, ব্রাহ্মণা গুণৰন্তো তুম্হাকং পরিগ্গহো।</p>
<p class="centered">সব্বাদিরাসি নিট্ঠিতো।</p>
<p class="subhead">ৰিভত্তিপচ্চযন্তরাসি</p>
<p class="bodytext">অথ ৰিভত্তিপচ্চযা দীপিযন্তে।</p>
<p class="bodytext">ৰিভত্যত্থানং জোতকত্তা ৰিভত্তিট্ঠানে ঠিতা পচ্চযা ৰিভত্তিপচ্চযা।</p>
<p class="bodytext"><a name="para275"></a><span class="paranum">২৭৫</span>. <span class="bld">তো পঞ্চম্যা</span> <span class="note">[ক॰ ২৪৮; রূ॰ ২৬০; নী॰ ৪৯৩; চং॰ ৪.৩.৬; পা॰ ৫.৪.৪৫]</span>।</p>
<p class="bodytext">পঞ্চমিযা ৰিভত্তিযা অত্থে তোপচ্চযো হোতি।</p>
<p class="bodytext">তোম্হি দীঘানং রস্সো, কঞ্ঞতো, রত্তিতো, ইত্থিতো, ধেনুতো। মহাৰুত্তিনা তোম্হি মাতাপিতূনং ইত্তং, মাতিতো, পিতিতো, ৰধুতো, পুরিসতো, মুনিতো, দণ্ডিতো <a name="M0.0151"></a>, ভিক্খুতো, সত্থারতো, কত্তুতো, গোত্রভুতো, সব্বতো, যতো, ততো।</p>
<p class="bodytext">ইম, এত, কিংসদ্দেহি তো।</p>
<p class="bodytext"><a name="para276"></a><span class="paranum">২৭৬</span>. <span class="bld">ইতোতেত্তোকুতো</span> <span class="note">[‘ইতো তেত্তো কতো’ (বহূসু) চং॰ ৪.৩.৮; পা॰ ৭.২.১০৪]</span>।</p>
<p class="bodytext">ইতো, অতো, এত্তো, কুতোতি এতে সদ্দা তোপচ্চযন্তা নিপচ্চন্তে।</p>
<p class="bodytext">ইমম্হা ইমেহীতি ৰা ইতো, এতস্মা এতেহীতি ৰা অতো, এত্তো, কস্মা কেহীতি ৰা কুতো। এত্থ চ ইমম্হা, ইমেহীতিআদিকং অত্থৰাক্যং দিস্বা পকতিলিঙ্গং ৰেদিতব্বং। ইমিনা সুত্তেন ইমস্স ইত্তং, এতস্স অত্তং এত্তঞ্চ, ‘সরম্হা দ্বে’তি এসরম্হা দ্বিত্তং, কিংসদ্দস্স কুত্তং। এস নযো সেসেসু নিপাতনেসু।</p>
<p class="bodytext"><a name="para277"></a><span class="paranum">২৭৭</span>. <span class="bld">অভ্যাদীহি</span> <span class="note">[পা॰ ৫.৩.৯]</span>।</p>
<p class="bodytext">অভিআদীহি তো হোতি, পুনব্বিধানা’পঞ্চম্যত্থেপীতিপি সিদ্ধং।</p>
<p class="bodytext">অভিতো গামং গামস্স অভিমুখেতি অত্থো।</p>
<p class="bodytext">পরিতো গামং গামস্স সমন্ততোতি অত্থো।</p>
<p class="bodytext">উভতো গামং গামস্স উভোসু পস্সেসূতি অত্থো।</p>
<p class="bodytext">পচ্ছতো, হেট্ঠতো, উপরিতো।</p>
<p class="bodytext"><a name="para278"></a><span class="paranum">২৭৮</span>. <span class="bld">আদ্যাদীহি</span> <span class="note">[চং॰ ৪.৩.৯; পা॰ ৫.৪.৪৪]</span>।</p>
<p class="bodytext">আদিপভুতীহি অপঞ্চম্যত্থেপি তো হোতি।</p>
<p class="bodytext">আদিতো <a name="M0.0152"></a>, মজ্ঝতো, পুরতো, পস্সতো, পিট্ঠিতো, ওরতো, পরতো, পচ্ছতো, পুরত্থিমতো, দক্খিণতোইচ্চাদীসু বহুলং সত্তম্যত্থে দিস্সতি।</p>
<p class="bodytext">তথা ততিযত্থেপি রূপং অত্ততো সমনুপস্সতি <span class="note">[সং॰ নি॰ ৩.৪৪]</span>, পঞ্চক্খন্ধে অনিচ্চতো ৰিপস্সতি ইচ্চাদি।</p>
<p class="bodytext">যতোনিদানং <span class="note">[সু॰ নি॰ ২৭৫]</span>, যত্বাধিকরণং, যতোদকং তদাদিত্তমিচ্চাদীসু <span class="note">[জা॰ ১.৯.৫৮]</span> পঠমত্থে ইচ্ছন্তি।</p>
<p class="bodytext">ইতো এহি, ইতো বলাকে আগচ্ছ, চণ্ডো মে ৰাযসো সখা ইচ্চাদীসু দুতিযত্থে।</p>
<p class="bodytext">পরতোঘোসো, নাদিট্ঠা পরতো দোসং ইচ্চাদীসু ছট্ঠ্যত্থে।</p>
<p class="bodytext"><a name="para279"></a><span class="paranum">২৭৯</span>. <span class="bld">সব্বাদিতো সত্তম্যা ত্রত্থা</span> <span class="note">[ক॰ ২৪৯; রূ॰ ২৬৬; নী॰ ৪৯৪; চং॰ ৪.১.১০; পা॰ ৫.৩.১০]</span>।</p>
<p class="bodytext">সব্বাদিনামকেহি সব্বনামেহি সত্তমিযা অত্থে ত্র, ত্থা হোন্তি।</p>
<p class="bodytext">সব্বস্মিং সব্বেসূতি ৰা সব্বত্র, সব্বত্থ, সব্বস্সং সব্বাসু ৰাতিপি। এৰং কতরত্র, কতরত্থ, অঞ্ঞত্র, অঞ্ঞত্থ ইচ্চাদি।</p>
<p class="bodytext">যত্র, যত্থ, তত্র, তত্থ।</p>
<p class="bodytext"><a name="para280"></a><span class="paranum">২৮০</span>. <span class="bld">কত্থেত্থকুত্রাত্রক্বেহিধ</span> <span class="note">[ক॰ ২৫১; রূ॰ ২৬৯; নী॰ ৪৯৯; চং॰ ৪.১.১১; পা॰ ৫.৩.১১, ১২]</span>।</p>
<p class="bodytext">কত্থ, এত্থ, কুত্র, অত্র, ত্ব, ইহ, ইধাতি এতে সদ্দাত্থ, ত্র,ৰ হ, ধাপচ্চযন্তা সত্তম্যত্থে সিজ্ঝন্তি।</p>
<p class="bodytext">কস্মিং কেসূতি ৰা কত্থ, কুত্র, ক্ব। ‘কুৰ’ন্তিপি সিজ্ঝতি, ‘‘কুৰং সত্তস্স কারকো, কুৰং সত্তো সমুপ্পন্নো <span class="note">[সং॰ নি॰ ১.১৭১]</span>, কুৰং অসিস্সং, কুৰং খাদিস্স’’ন্তি পাল়ি।</p>
<p class="bodytext">এতস্মিং <a name="M0.0153"></a> এতেসূতি ৰা এত্থ, অত্র, ইমস্মিং ইমেসূতি ৰা ইহ, ইধ।</p>
<p class="bodytext"><a name="para281"></a><span class="paranum">২৮১</span>. <span class="bld">ধি সব্বা ৰা</span> <span class="note">[ক॰ ২৫০; রূ॰ ২৬৮; নী॰ ৫০২]</span>।</p>
<p class="bodytext">সব্বসদ্দম্হা সত্তম্যত্থে ধি হোতি ৰা।</p>
<p class="bodytext">নমো তে বুদ্ধ ৰীর’ত্থু, ৰিপ্পমুত্তোসি সব্বধি <span class="note">[সং॰ নি॰ ১.৯০]</span>।</p>
<p class="bodytext"><a name="para282"></a><span class="paranum">২৮২</span>. <span class="bld">যা হিং</span> <span class="note">[ক॰ ২৫৫; রূ॰ ২৭৫; নী॰ ৫০৪]</span>।</p>
<p class="bodytext">যম্হা সত্তম্যত্থে হিং হোতি।</p>
<p class="bodytext">যহিং।</p>
<p class="bodytext"><a name="para283"></a><span class="paranum">২৮৩</span>. <span class="bld">তা হঞ্চ</span> <span class="note">[ক॰ ২৫৩; রূ॰ ২৭৩; নী॰ ৫০১]</span>।</p>
<p class="bodytext">তম্হা সত্তম্যত্থে হিং হোতি হঞ্চ।</p>
<p class="bodytext">তহিং, তহং। দুতিযত্থেপি দিস্সতি ‘‘তহং তহং ওলোকেন্তো গচ্ছতী’’তি।</p>
<p class="bodytext"><a name="para284"></a><span class="paranum">২৮৪</span>. <span class="bld">কিংস্স কুকঞ্চ</span> <span class="note">[ক॰ ২৫১, ২২৭-৮-৯; রূ॰ ২২৬, ২৭০-১-২; নী॰ ৫০০, ৪৫৬-৭, ৪৬০]</span>।</p>
<p class="bodytext">কিংম্হা সত্তম্যত্থে হিং, তং হোতি। কিংস্স কুত্তং কত্তঞ্চ হোতি।</p>
<p class="bodytext">কুহিং গচ্ছতি, কুহং গচ্ছতি। কহং একপুত্তক কহং একপুত্তক <span class="note">[সং॰ নি॰ ২.৬৩]</span>। কুহিঞ্চি, কুহিঞ্চনন্তি দ্বে চি, চন-নিপাতন্তা সিজ্ঝন্তি।</p>
<p class="centered">ইতি সামঞ্ঞসত্তম্যন্তরাসি।</p>
<p class="bodytext">কালসত্তম্যন্তং <a name="M0.0154"></a> ৰুচ্চতে।</p>
<p class="bodytext"><a name="para285"></a><span class="paranum">২৮৫</span>. <span class="bld">সব্বেকঞ্ঞযতেহি কালেদা</span> <span class="note">[ক॰ ২৫৭; রূ॰ ২৭৬; নী॰ ৫০৫]</span>।</p>
<p class="bodytext">সব্ব, এক, অঞ্ঞ, য, তসদ্দেহি কালে দা হোতি।</p>
<p class="bodytext">সব্বস্মিং কালে সব্বদা, একস্মিং কালে একদা, অঞ্ঞস্মিং কালে অঞ্ঞদা, যস্মিং কালে যদা, তস্মিং কালে তদা।</p>
<p class="bodytext"><a name="para286"></a><span class="paranum">২৮৬</span>. <span class="bld">কদাকুদাসদাঅধুনেদানি</span> <span class="note">[ক॰ ২৫৭-৮-৯; রূ॰ ২৭৬-৮-৯; নী॰ ৫০৫-৬-৭]</span>।</p>
<p class="bodytext">এতেপি সত্তম্যত্থে কালে দা, ধুনা, দানিপচ্চযন্তা সিজ্ঝন্তি।</p>
<p class="bodytext">কিংস্মিং কালে কদা, কুদা, সব্বস্মিং কালে সদা, ইমস্মিং কালে অধুনা, ইদানি।</p>
<p class="bodytext"><a name="para287"></a><span class="paranum">২৮৭</span>. <span class="bld">অজ্জসজ্জুপরজ্জেতরহিকরহা</span> <span class="note">[ক॰ ২৫৯; রূ॰ ২৭৯, ৪২৩; নী॰ ৫০৭]</span>।</p>
<p class="bodytext">এতেপি কালে জ্জ, জ্জু, রহি, রহ পচ্চযন্তা সিজ্ঝন্তি।</p>
<p class="bodytext">ইমস্মিং কালে অজ্জ, ইমস্মিং দিৰসেত্যত্থো।</p>
<p class="bodytext">সমানে কালে সজ্জু-‘সমানে’তি ৰিজ্জমানে। ন হি পাপং কতং কম্মং, সজ্জু খীরংৰ মুচ্চতি <span class="note">[ধ॰ প॰ ৭১]</span>, সজ্জুকং পাহেসি – তত্থ ‘সজ্জূ’তি তস্মিং দিৰসে।</p>
<p class="bodytext">অপরস্মিং কালে অপরজ্জু, পুনদিৰসেতি অত্থো।</p>
<p class="bodytext">ইমস্মিং কালে এতরহি, কিংস্মিং কালে করহ। কুতোচি, ক্বচি, কত্থচি, কুহিঞ্চি, কদাচি, করহচিসদ্দা পন চি-নিপাতন্তা হোন্তি, তথা যতো কুতোচি, যত্থ কত্থচি, যদা কদাচীতি। কিঞ্চনং, কুহিঞ্চনং, কুদাচনন্তি চন-নিপাতন্তাতি।</p>
<p class="centered">ৰিভত্তিপচ্চযন্তরাসি নিট্ঠিতো।</p>
<p class="subhead">অব্যযপদানি</p>
<p class="subhead">উপসগ্গপদরাসি</p>
<p class="bodytext">অথ <a name="M0.0155"></a> অব্যযপদানি দীপিযন্তে।</p>
<p class="bodytext">ছব্বিধানি অব্যযপদানি উপসগ্গপদং, নিপাতপদং, ৰিভত্তিপচ্চযন্তপদং, অব্যযীভাৰসমাসপদং, অব্যযতদ্ধিতপদং, ত্বাদিপচ্চযন্তপদন্তি। ব্যযো ৰুচ্চতি ৰিকারো, নানালিঙ্গৰিভত্তিৰচনেহি নত্থি রূপব্যযো এতেসন্তি অব্যযা, অসঙ্খ্যাতি চ ৰুচ্চন্তি।</p>
<p class="bodytext">তত্থ ৰিভত্তিপচ্চযন্তপদতো পুন ৰিভত্তুপ্পত্তি নাম নত্থি। অব্যযীভাৰসমাসম্হি ৰিভত্তীনং ৰিধি সমাসকণ্ডে ৰক্খতি, তস্মা তানি দ্বে ঠপেত্বা সেসানি চত্তারি ইধ ৰুচ্চন্তে।</p>
<p class="bodytext"><a name="para288"></a><span class="paranum">২৮৮</span>. <span class="bld">অসঙ্খ্যেহি সব্বাসং</span> <span class="note">[চং॰ ২.১.৩৮; পা॰ ২.৪.৮২]</span>।</p>
<p class="bodytext">অসঙ্খ্যেহি পদেহি যথারহং সব্বাসং ৰিভত্তীনং লোপো হোতি, কেহিচি পদেহি পঠমায লোপো, কেহিচি পদেহি দুতিযায লোপো…পে॰… কেহিচি সত্তমিযা, কেহিচি দ্বিন্নং, কেহিচি তিস্সন্নং…পে॰… কেহিচি সত্তন্নন্তি ৰুত্তং হোতি।</p>
<p class="bodytext">তত্থ আৰুসো, ভো, ভন্তেইচ্চাদীহি আমন্তননিপাতেহি অত্থি, নত্থি, সক্কা, লব্ভা, সিযা, সিযুং, সাধু, তুণ্হীইচ্চাদীহি চ পঠমায লোপো।</p>
<p class="bodytext">চিরং, চিরস্সং, নিচ্চং, সততং, অভিণ্হং, অভিক্খণং, মুহুত্তং ইচ্চাদীহি অচ্চন্তসংযোগলক্খণে দুতিযায।</p>
<p class="bodytext">যথা, তথা, সব্বথা, সব্বসো, মুসা, মিচ্ছাইচ্চাদীহি ততিযায।</p>
<p class="bodytext">কাতুং, কাতৰে ইচ্চাদীহি চতুত্থিযা।</p>
<p class="bodytext">সমন্তা <a name="M0.0156"></a>, সমন্ততো, দীঘসো, ওরসোইচ্চাদীহি পঞ্চমিযা।</p>
<p class="bodytext">পুরে, পুরা, পচ্ছা, উদ্ধং, উপরি, অধো, হেট্ঠা, অন্তরা, অন্তো, রহো, আৰি, হিয্যো, সুৰেইচ্চাদীহি সত্তমিযা লোপো।</p>
<p class="bodytext">নমোসদ্দম্হা ‘‘নমো তে বুদ্ধ ৰীর’ত্থূ’’তি এত্থ পঠমায। ‘‘নমো করোহি নাগস্সা’’তি এত্থ দুতিযায।</p>
<p class="bodytext">সযংসদ্দম্হা ‘‘কুসূলো সযমেৰ ভিজ্জতে’’তি এত্থ পঠমায। ‘‘সযং কতং সুখদুক্খ’’ন্তি <span class="note">[দী॰ নি॰ ৩.১৯১, ১৯৩]</span> এত্থ ততিযায, ইচ্চাদিনা যথারহৰিভাগো ৰেদিতব্বো।</p>
<p class="bodytext">ইতি, এৰংসদ্দেহি পযোগানুরূপং সত্তন্নং ৰিভত্তীনং লোপং ইচ্ছন্তি।</p>
<p class="bodytext">উপসগ্গেহিপি অত্থানুরূপং তংতংৰিভত্তিলোপো।</p>
<p class="bodytext">রূপসিদ্ধিযং পন ‘‘তেহি পঠমেকৰচনমেৰ ভৰতী’’তি <span class="note">[রূ॰ ১৩১ (পিট্ঠে)]</span> ৰুত্তং।</p>
<p class="bodytext">তত্থ ‘‘অভিক্কমতি, অভিধম্মো’’ ইচ্চাদীসু ধাতুলিঙ্গানি উপেচ্চ তেসং অত্থং নানাপ্পকারং করোন্তা সজ্জন্তি সঙ্খরোন্তীতি উপসগ্গা। তে হি ক্বচি তদত্থং ৰিসিট্ঠং করোন্তি ‘‘জানাতি, পজানাতি, সঞ্জানাতি, অৰজানাতি, অভিজানাতি, পরিজানাতি, সুসীলো, দুস্সীলো, সুৰণ্ণো, দুব্বণ্ণো, সুরাজা, দুরাজা’’ ইচ্চাদীসু।</p>
<p class="bodytext">ক্বচি তদত্থং নানাপ্পকারং কত্বা ৰিভজ্জন্তি ‘‘গচ্ছতি, আগচ্ছতি, উগ্গচ্ছতি, ওগচ্ছতি’’ইচ্চাদীসু।</p>
<p class="bodytext">ক্বচি তদত্থং বাধেত্বা তপ্পটিৰিরুদ্ধে ৰা তদঞ্ঞস্মিং ৰা অত্থে তানি যোজেন্তি।</p>
<p class="bodytext">তত্থ <a name="M0.0157"></a> তপ্পটিৰিরুদ্ধে –</p>
<p class="bodytext">জেতি, পরাজেতি, ওমুঞ্চতি, পটিমুঞ্চতি, গিলতি, উগ্গিলতি, নিম্মুজ্জতি, উম্মুজ্জতি, ধম্মো, উদ্ধম্মোইচ্চাদি।</p>
<p class="bodytext">তদঞ্ঞস্মিং –</p>
<p class="bodytext">দদাতি, আদদাতি, দধাতি, ৰিধেতি, পিধেতি, নিধেতি, সন্ধিযতি, সদ্দহতি, অভিধাতিইচ্চাদি।</p>
<p class="bodytext">ক্বচি পন পদসোভণং কত্বা তদত্থং অনুৰত্তন্তি, ‘‘ৰিজ্জতি, সংৰিজ্জতি, লভতি, পটিলভতি’’ ইচ্চাদি।</p>
<p class="bodytext">তে ৰীসতি হোন্তি-প, আ, উ, ও, দু, নি, ৰি, সু, সং, অতি, অধি, অনু, অপ, অপি, অভি, অৰ, উপ, পতি, পরা, পরি।</p>
<p class="bodytext">কচ্চাযনে পন ওসদ্দো অৰকারিযমত্তন্তি তং অগ্গহেত্বা নীসদ্দং গণ্হাতি, ইধ পন নীসদ্দো নিস্স দীঘমত্তন্তি তং অগ্গহেত্বা ওসদ্দং গণ্হাতি।</p>
<p class="bodytext">তত্থ প –</p>
<p class="bodytext">পকারত্থে-পঞ্ঞা। আদিকম্মে-ৰিপ্পকতং। পধানে-পণীতং। ইস্সরিযে-পভূ। অন্তোভাৰে-পক্খিত্তং, পস্সাসো। ৰিযোগে-পৰাসো। তপ্পরে-পাচরিযো। তদনুবন্ধে-পুত্তো, পপুত্তো, নত্তা, পনত্তা। ভুসত্থে-পৰড্ঢো। সম্ভৰে-পভৰতি। তিত্তিযং-পহুতং অন্নং। অনাৰিলে-পসন্নো। পত্থনাযং-পণিধানং।</p>
<p class="bodytext">আ –</p>
<p class="bodytext">অভিমুখে-আগচ্ছতি। উদ্ধংকম্মে-আরোহতি। মরিযাদাযং-আপব্বতা খেত্তং। অভিৰিধিম্হি-আব্রহ্মলোকা কিত্তিসদ্দো। পত্তিযং-আপন্নো। ইচ্ছাযং-আকঙ্খা। পরিস্সজনে-আলিঙ্গতি। আদিকম্মে-আরম্ভো। গহণে-আদীযতি। নিৰাসে-আৰসথো। সমীপে-আসন্নং। অব্হানে-আমন্তনং।</p>
<p class="bodytext">উ –</p>
<p class="bodytext">উগ্গতে-উগ্গচ্ছতি <a name="M0.0158"></a>। উদ্ধংকম্মে-উট্ঠাতি। পধানে-উত্তরো। ৰিযোগে-উপৰাসো। সম্ভৰে-উব্ভূতো। অত্থলাভে-রূপস্স উপ্পাদো। সত্তিযং-উস্সহতি গন্তুং। সরূপখ্যানে-উদ্দেসো।</p>
<p class="bodytext">ও –</p>
<p class="bodytext">অন্তোভাৰে-ওচরকো, ওরোধো। অধোকম্মে-ওক্খিত্তো। নিগ্গহে-ওৰাদো। অন্তরে, দেসে চ-ওকাসো। পাতুভাৰে-ওপপাতিকো। যেসু অত্থেসু অৰসদ্দো ৰত্ততি, তেসুপি ওসদ্দো ৰত্ততি।</p>
<p class="bodytext">দু –</p>
<p class="bodytext">অসোভণে-দুগ্গন্ধো। অভাৰে-দুব্ভিক্খং, দুস্সীলো, দুপ্পঞ্ঞো। কুচ্ছিতে-দুক্কটং। অসমিদ্ধিযং-দুসস্সং। কিচ্ছে-দুক্করং। ৰিরূপে-দুব্বণ্ণো, দুম্মুখো।</p>
<p class="bodytext">নি –</p>
<p class="bodytext">নিস্সেসে-নিরুত্তি। নিগ্গতে-নিয্যানং। নীহরণে-নিদ্ধারণং। অন্তোপৰেসনে-নিখাতো। অভাৰে-নিম্মক্খিকং। নিসেধে-নিৰারেতি। নিক্খন্তে-নিব্বানং। পাতুভাৰে-নিম্মিতং। অৰধারণে-ৰিনিচ্ছযো। ৰিভজ্জনে-নিদ্দেসো। উপমাযং-নিদস্সনং। উপধারণে-নিসামেতি। অৰসানে-নিট্ঠিতং। ছেকে-নিপুণো।</p>
<p class="bodytext">ৰি –</p>
<p class="bodytext">ৰিসেসে-ৰিপস্সতি। ৰিৰিধে-ৰিচিত্তং। ৰিরুদ্ধে-ৰিৰাদো। ৰিগতে-ৰিমলো। ৰিযোগে-ৰিপ্পযুত্তো। ৰিরূপে-ৰিপ্পটিসারো।</p>
<p class="bodytext">সু –</p>
<p class="bodytext">সোভণে-সুগ্গতি <a name="M0.0159"></a>। সুন্দরে-সুমনো। সম্মাসদ্দত্থে-সুগতো। সমিদ্ধিযং-সুভিক্খং। সুখত্থে-সুকরো।</p>
<p class="bodytext">সং –</p>
<p class="bodytext">সমোধানে-সন্ধি। সম্মা, সমত্থেসু-সমাধি, সম্পযুত্তো। সমন্তভাৰে-সংকিণ্ণো। সঙ্গতে-সমাগমো, সঙ্খেপে-সমাসো। ভুসত্থে-সারত্তো। সহত্থে-সংৰাসো, সম্ভোগো। অপ্পত্থে-সমগ্ঘো। পভৰে-সম্ভৰো। অভিমুখে-সম্মুখং। সঙ্গহে-সঙ্গয্হতি। পিদহনে-সংৰুতো। পুনপ্পুনকম্মে-সন্ধাৰতি, সংসরতি। সমিদ্ধিযং-সম্পন্নো।</p>
<p class="bodytext">অতি –</p>
<p class="bodytext">অতিক্কমে-অতিরোচতি, অচ্চযো, অতীতো। অতিক্কন্তে-অচ্চন্তং। অতিস্সযে-অতিকুসলো। ভুসত্থে-অতিকোধো। অন্তোকম্মে-মঞ্চং ৰা পীঠং ৰা অতিহরিত্বা ঠপেতি।</p>
<p class="bodytext">অধি –</p>
<p class="bodytext">অধিকে-অধিসীলং। ইস্সরে-অধিপতি, অধিব্রহ্মদত্তে পঞ্চালা। উপরিভাৰে-অধিসেতি। পরিভৰনে-অধিভূতো। অজ্ঝাযনে-অজ্ঝেতি, ব্যাকরণমধীতে। অধিট্ঠানে-নৰকম্মং অধিট্ঠাতি, চীৰরং অধিট্ঠাতি, ইদ্ধিৰিকুব্বনং অধিট্ঠাতি। নিচ্ছযে-অধিমুচ্চতি। পাপুণনে-ভোগক্খন্ধং অধিগচ্ছতি, অমতং অধিগচ্ছতি।</p>
<p class="bodytext">অনু –</p>
<p class="bodytext">অনুগতে-অন্বেতি। অনুপ্পচ্ছিন্নে-অনুসযো। পচ্ছাসদ্দত্থে-অনুরথং। পুনপ্পুনভাৰে-অন্বড্ঢমাসং, অনুসংৰচ্ছরং। যোগ্যভাৰে-অনুরূপং <a name="M0.0160"></a>।কনিট্ঠভাৰে-অনুবুদ্ধো, অনুথেরো। সেসং কারককণ্ডে ৰক্খতি।</p>
<p class="bodytext">অপ –</p>
<p class="bodytext">অপগতে-অপেতি, অপাযো। গরহে-অপগব্ভো, অপসদ্দো। ৰজ্জনে-অপসালায আযন্তি। পূজাযং-ৰুড্ঢ-মপচাযন্তি। পদুস্সনে-অপরজ্ঝতি।</p>
<p class="bodytext">অপি –</p>
<p class="bodytext">সম্ভাৰনে-অপিপব্বতং ভিন্দেয্য, মেরুম্পি ৰিনিৰিজ্ঝেয্য। অপেক্খাযং-অযম্পি ধম্মো অনিযতো। সমুচ্চযে-ইতিপি অরহং, ছৰিম্পি দহতি, চম্মম্পি দহতি, মংসম্পি দহতি। গরহাযং-অপি অম্হাকং পণ্ডিতক। পুচ্ছাযং-অপি ভন্তে ভিক্খং লভিত্থ, অপি নু তুম্হে সোতুকামাত্থ।</p>
<p class="bodytext">অভি –</p>
<p class="bodytext">অভিমুখে-অভিক্কন্তো। ৰিসিট্ঠে-অভিঞ্ঞা। অধিকে-অভিধম্মো। উদ্ধংকম্মে-অভিরূহতি। কুলে-অভিজাতো। সারুপ্পে-অভিরূপো। ৰন্দনে-অভিৰাদেতি। সেসং কারককণ্ডে ৰক্খতি।</p>
<p class="bodytext">অৰ –</p>
<p class="bodytext">অধোভাগে-অৰক্খিত্তো। ৰিযোগে-অৰকোকিলং ৰনং। পরিভৰে-অৰজানাতি। জাননে-অৰগচ্ছতি। সুদ্ধিযং-ৰোদাযতি, ৰোদানং। নিচ্ছযে-অৰধারণং। দেসে-অৰকাসো। থেয্যে-অৰহারো।</p>
<p class="bodytext">উপ –</p>
<p class="bodytext">উপগমে-উপনিসীদতি। সমীপে-উপচারো, উপনগরং। উপপত্তিযং-সগ্গং লোকং উপপজ্জতি। সদিসে-উপমাণং, উপমেয্যং। অধিকে-উপখারিযং দোণো। উপরিভাৰে – উপসম্পন্নো <a name="M0.0161"></a>, উপচযো। অনসনে-উপৰাসো। দোসক্খানে-পরং উপৰদতি। সঞ্ঞাযং-উপধা, উপসগ্গো। পুব্বকম্মে-উপক্কমো, উপহারো। পূজাযং-বুদ্ধং উপট্ঠাতি। গয্হাকারে-পচ্চুপট্ঠানং। ভুসত্থে-উপাদানং, উপাযাসো, উপনিস্সযো।</p>
<p class="bodytext">পতি –</p>
<p class="bodytext">পতিগতে-পচ্চক্খং। পটিলোমে-পটিসোতং। পটিযোগিম্হি-পটিপুগ্গলো। নিসেধে-পটিসেধো। নিৰত্তে-পটিক্কমতি। সদিসে-পটিরূপকং। পটিকম্মে-রোগস্স পটিকারো। আদানে-পটিগ্গণ্হাতি। পটিবোধে-পটিৰেধো। পটিচ্চে-পচ্চযো। সেসং কারককণ্ডে ৰক্খতি।</p>
<p class="bodytext">পরা –</p>
<p class="bodytext">পরিহানিযং-পরাভৰো। পরাজযে-পরাজিতো। গতিযং-পরাযনং। ৰিক্কমে-পরক্কমো। আমসনে-পরামসনং।</p>
<p class="bodytext">পরি –</p>
<p class="bodytext">সমন্তভাৰে-পরিৰুতো, পরিক্খিত্তো, পরিক্খারো। পরিচ্ছেদে-পরিঞ্ঞেয্যং, পরিজানাতি। ৰজ্জনে-পরিহরতি। পরিহারো। আলিঙ্গনে-পরিস্সজতি। নিৰাসনে-ৰত্থং পরিদহতি। পূজাযং-পারিচরিযা। ভোজনে-পরিৰিসতি। অভিভৰে-পরিভৰতি। দোসক্খানে-পরিভাসতি। সেসং কারককণ্ডে ৰক্খতি।</p>
<p class="bodytext">নীসদ্দো পন নীহরণ, নীৰরণাদীসু ৰত্ততি, নীহরণং, নীৰরণংইচ্চাদি।</p>
<p class="centered">ইতি উপসগ্গপদরাসি।</p>
<p class="subhead">নিপাতপদরাসি</p>
<p class="bodytext">নিচ্চং <a name="M0.0162"></a> একরূপেন ৰাক্যপথে পতন্তীতি <span class="bld">নিপাতা</span>। পদানং আদি, মজ্ঝা’ৰসানেসু নিপতন্তীতি নিপাতাতিপি ৰদন্তি।</p>
<p class="bodytext">অসত্বৰাচকা চাদিসদ্দা নিপাতা নাম। তে পন ৰিভত্তিযুত্তা, অযুত্তা চাতি দুৰিধা হোন্তি। তত্থ ৰিভত্তিযুত্তা পুব্বে দস্সিতা এৰ। চাদযো অযুত্তা নাম। তে পন অনেকসতপ্পভেদা হোন্তি। নিঘণ্টুসত্থেসু গহেতব্বাতি।</p>
<p class="subhead">অব্যযতদ্ধিতপচ্চযপদরাসি</p>
<p class="bodytext">অব্যযতদ্ধিতপচ্চযন্তা নাম যথা, তথা, একধা, একজ্ঝং, সব্বসো, কথং, ইত্থং ইচ্চাদযো। তেহি ততিযালোপো।</p>
<p class="subhead">ত্বাদিপচ্চযন্তপদরাসি</p>
<p class="bodytext">ত্বাদিপচ্চযন্তা নাম কত্বা, কত্বান, কাতুন, কাতুং, কাতৰে, দক্খিতাযে, হেতুযে, আদায, উপাদায, ৰিচেয্য, ৰিনেয্য, সক্কচ্চ, আহচ্চ, উপসম্পজ্জ, সমেচ্চ, অৰেচ্চ, পটিচ্চ, অতিচ্চ, আগম্ম, আরব্ভইচ্চাদযো। তেসু ত্বা, ত্বানন্তেহি পঠমালোপো। তুং, তৰে, তাযে, তুযেপচ্চযন্তেহি চতুত্থীলোপোতি।</p>
<p class="bodytext">ধাতৰো পচ্চযা চেৰ, উপসগ্গনিপাতকা।</p>
<p class="bodytext">অনেকত্থাৰ তে পটি-সম্ভিদা ঞাণগোচরা।</p>
<p class="centered">ইতি নিরুত্তিদীপনিযা নাম মোগ্গল্লানদীপনিযা</p>
<p class="centered">নামকণ্ডো নিট্ঠিতো।</p></div>
<p class="chapter">৩. কারককণ্ড</p>
<div class="chaptxt">
<p class="subhead">পঠমাৰিভত্তিরাসি</p>
<p class="bodytext">অথ নামৰিভত্তীনং অত্থভেদা ৰুচ্চন্তে।</p>
<p class="bodytext">কস্মিং অত্থে পঠমা?</p>
<p class="bodytext"><a name="para289"></a><span class="paranum">২৮৯</span>. <span class="bld">পঠমত্থমত্তে</span> <span class="note">[চং॰ ২.১.৯৩; পা॰ ২.৩.৪৬]</span>।</p>
<p class="bodytext">নামস্স অভিধেয্যমত্তে পঠমাৰিভত্তি হোতি।</p>
<p class="bodytext">রুক্খো, মালা, ধনং।</p>
<p class="bodytext">এত্থ চ মত্তসদ্দেন কত্তু, কম্মাদিকে ৰিভত্যত্থে নিৰত্তেতি। তস্মা অত্থমত্তন্তি লিঙ্গত্থোযেৰ ৰুচ্চতি।</p>
<p class="bodytext">তত্থ অনুচ্চারিতে সতি সুণন্তস্স অৰিদিতো অত্থো লীনত্থো নাম। তং লীনমত্থং গমেতি বোধেতীতি <span class="bld">লিঙ্গং,</span> উচ্চারিতপদং।</p>
<p class="bodytext">তং পন পকতিলিঙ্গং, নিপ্ফন্নলিঙ্গন্তি দুৰিধং। তত্থ ৰিভত্তিরহিতং পকতিলিঙ্গং ইধাধিপ্পেতং লিঙ্গ, ৰিভত্তীনং ৰিসুং ৰিসুং ৰিভাগট্ঠানত্তা।</p>
<p class="bodytext">লীনং অঙ্গন্তি লিঙ্গং। তত্থ ‘লীন’ন্তি অপাকটং। ‘অঙ্গ’ন্তি অৰযৰো। <span class="bld">লিঙ্গং, নামং, পাটিপদিক</span>ন্তি অত্থতো একং।</p>
<p class="bodytext">লিঙ্গস্স অত্থো পরমত্থো, পঞ্ঞত্তিঅত্থোতি দুৰিধো। তথা ৰিসেসনত্থো, ৰিসেস্যত্থোতি।</p>
<p class="bodytext">তত্থ ৰিসেসনত্থো নাম সকত্থো, তস্স তস্স সদ্দস্স পটিনিযতো পাটিপুগ্গলিকত্থোতি ৰুত্তং হোতি। সোযেৰ তস্মিং তস্মিং অত্থে আদিম্হি সদ্দুপ্পত্তিযা চিরকালঞ্চ সদ্দপৰত্তিযা নিবদ্ধকারণত্তা নিমিত্তত্থোতি চ ৰুচ্চতি <a name="M0.0164"></a>। সো সুতি, জাতি, গুণ, দব্ব, ক্রিযা, নাম, সম্বন্ধৰসেন সত্তৰিধো হোতি।</p>
<p class="bodytext">ৰিসেস্যত্থো নাম সামঞ্ঞত্থো, বহুনিমিত্তানং সাধারণত্থোতি ৰুত্তং হোতি, সোযেৰ তংতংনিমিত্তযোগা নেমিত্তকত্থোতি চ ৰুচ্চতি, সো জাতি, গুণ, দব্ব, ক্রিযা, নামৰসেন পঞ্চৰিধো। গো, সুক্কো, দণ্ডী, পাচকো, তিস্সোতি।</p>
<p class="bodytext">তত্থ গোসদ্দো যদা জাতিমত্তং ৰদতি গো জাতীতি, তদা সুতি ৰিসেসনং। যদা দব্বং ৰদতি গো গচ্ছতীতি, তদা সুতি চ জাতি চ ৰিসেসনং।</p>
<p class="bodytext">সুক্কসদ্দো যদা গুণমত্তং ৰদতি সুক্কো গুণোতি, তদা সুতি ৰিসেসনং। যদা গুণৰিসেসং ৰদতি গোস্স সুক্কোতি, তদা সুতি চ গুণজাতি চ ৰিসেসনং। যদা গুণৰন্তং দব্বং ৰদতি সুক্কো গোতি, তদা সুতি চ গুণজাতি চ গুণৰিসেসো চ সম্বন্ধো চ ৰিসেসনং।</p>
<p class="bodytext">দণ্ডীসদ্দো যদা জাতিমত্তং ৰদতি দণ্ডী জাতীতি, তদা সুতি চ দব্বঞ্চ ৰিসেসনং। যদা দব্বৰন্তং দব্বং ৰদতি দণ্ডী পুরিসোতি, তদা সুতি চ দব্বঞ্চ জাতি চ সম্বন্ধো চ ৰিসেসনং।</p>
<p class="bodytext">পাচকসদ্দো যদা জাতিমত্তং ৰদতি পাচকো জাতীতি, তদা সুতি চ ক্রিযা চ ৰিসেসনং। যদা ক্রিযানিপ্ফাদকং দব্বং ৰদতি পাচকো পুরিসোতি, তদা সুতি চ ক্রিযা চ জাতি চ ক্রিযাকারকসম্বন্ধো চ ৰিসেসনং।</p>
<p class="bodytext">তিস্সসদ্দো যদা নামমত্তং ৰদতি তিস্সো নামন্তি, তদা সুতি ৰিসেসনং। যদা নামৰন্তং দব্বং ৰদতি, তিস্সো ভিক্খূতি, তদা সুতি চ নামজাতি চ সম্বন্ধো চ ৰিসেসনং।</p>
<p class="bodytext">সব্বত্থ যং যং ৰদতীতি ৰুত্তং, তং তং ৰিসেস্যন্তি চ দব্বন্তি চ ৰেদিতব্বং। এত্থ চ সুতি নাম সদ্দসভাৰা এৰ হোতি, সদ্দপক্খিকা <a name="M0.0165"></a> এৰ। সব্বো সদ্দো পঠমং সত্তাভিধাযকোতি চ ঞাসে ৰুত্তং। তস্মা সব্বত্থ সুতিট্ঠানে সত্তা এৰ যুত্তা ৰত্তুন্তি। সত্তাতি চ তস্স তস্স অত্থস্স ৰোহারমত্তেনপি লোকে ৰিজ্জমানতা ৰুচ্চতি, তং তং সদ্দং সুণন্তস্স চ ঞাণং তংতদত্থস্স অত্থিতামত্তং সব্বপঠমং জানাতি, ততো পরং জাতিসদ্দে জাতিং জানাতি। গুণসদ্দে গুণন্তি এৰমাদি সব্বং ৰত্তব্বং। লিঙ্গ, সঙ্খ্যা, পরিমাণানিপি ৰিসেসনত্থে সঙ্গয্হন্তি।</p>
<p class="bodytext">তত্থ লিঙ্গং নাম যে ইত্থি, পুরিসানং লিঙ্গ, নিমিত্ত, কুত্তা’কপ্পা নাম অভিধম্মে ৰুত্তা, যে চ নপুংসকানং লিঙ্গ, নিমিত্ত, কুত্তা’কপ্পা নাম অৰুত্তসিদ্ধা, যে চ সদ্দেসু চেৰ অত্থেসু চ ৰিসদা’ৰিসদাকার, মজ্ঝিমাকারা সন্দিস্সন্তি, সব্বমেতং লিঙ্গং নাম।</p>
<p class="bodytext">এৰং ৰিসেসন, ৰিসেস্যৰসেন দুৰিধো অত্থো পুব্বে ৰুত্তস্স সদ্দলিঙ্গস্স অত্থো নাম, সো সলিঙ্গো, সসঙ্খ্যো, সপরিমাণো চাতি তিৰিধো হোতি।</p>
<p class="bodytext">তত্থ সলিঙ্গো যথা? সঞ্ঞা, ফস্সো, চিত্তং। কঞ্ঞা, পুরিসো, কুলং। মালা, রুক্খো, ধনন্তি।</p>
<p class="bodytext">সসঙ্খ্যো যথা? একো, দ্বে, তযো, বহূ ইচ্চাদি।</p>
<p class="bodytext">সপরিমাণো যথা? ৰিদত্থি, হত্থো, দোণো, আল়্হকং ইচ্চাদি।</p>
<p class="bodytext">অপি চ সুদ্ধো, সংসট্ঠোতি দুৰিধো লিঙ্গত্থো। তত্থ কম্মাদিসংসগ্গরহিতো সুদ্ধো নাম। সো সলিঙ্গো, সসঙ্খ্যো, সপরিমাণো, উপসগ্গত্থো, নিপাতত্থো, পাটি-পদিকত্থোতি ছব্বিধো। অত্থি, সক্কা, লব্ভাইচ্চাদি ইধ পাটিপদিকং নাম। তুন, ত্বান, ত্বা, তৰে, তুং, খত্তুংপচ্চযন্তাপি নিপাতেসু গয্হন্তি।</p>
<p class="bodytext">সংসট্ঠো <a name="M0.0166"></a> ৰুত্তসংসট্ঠো, অৰুত্তসংসট্ঠোতি দুৰিধো। তত্থ ৰুত্তসংসট্ঠো চতুব্বিধো সমাসেন ৰুত্তসংসট্ঠো, তদ্ধিতেন, আখ্যাতেন, কিতেনাতি। তত্থ সমাসেন ৰুত্তো ছকারকসম্বন্ধৰসেন সত্তৰিধো, ভাৰেন সদ্ধিং অট্ঠৰিধো ৰা, তথা তদ্ধিতেন ৰুত্তো। আখ্যাতেন ৰুত্তো কত্তু, কম্ম, ভাৰৰসেন তিৰিধো। কিতেন ৰুত্তো ছকারক, ভাৰৰসেন সত্তৰিধো। সব্বো সুদ্ধো চেৰ ৰুত্তসংসট্ঠো চ পঠমায ৰিসযো।</p>
<p class="bodytext">অৰুত্তসংসট্ঠোপি কত্তুসংসট্ঠো, কম্মসংসট্ঠোতিআদিনা অনেকৰিধো। সো দুতিযাদীনং এৰ ৰিসযোতি। এত্থ চ ৰিভত্তিযা ৰিনা কেৰলো সদ্দো পযোগং নারহতীতি কত্বা পযোগারহত্থমেৰ ছব্বিধে সুদ্ধে চতুব্বিধে চ ৰুত্তসংসট্ঠে পঠমা পযুজ্জতি, ন অত্থজোতনত্থং।</p>
<p class="bodytext">কেনচি ৰাচকেন অৰুত্তানি পন কম্মাদীনি ৰিভত্তীহি ৰিনা ৰিদিতানি ন হোন্তীতিকত্বা অত্থজোতনত্থম্পি কম্মাদীসু দুতিযাদযো পযুজ্জন্তি। তস্মা অত্থমত্তেতি ইধ দেসন্তরাৰচ্ছেদকে ৰিসযমত্তে ভুম্মং। কম্মে দুতিযাইচ্চাদীসু পন নিপ্ফাদেতব্বে পযোজনে ভুম্মন্তি এৰং দ্বিন্নং ভুম্মানং নানত্তং ৰেদিতব্বন্তি।</p>
<p class="bodytext"><a name="para290"></a><span class="paranum">২৯০</span>. <span class="bld">আমন্তনে</span> <span class="note">[ক॰ ২৮৫; রূ॰ ৭০; নী॰ ৫৭৮; চং॰ ২.১.৯৪; পা॰ ২.৩.৪৭; আমন্তণে (বহূসু)]</span>।</p>
<p class="bodytext">পগেৰ সিদ্ধস্স ৰত্থুনো নামেন ৰা নিপাতেন ৰা অত্তনো অভিমুখীকরণং আমন্তনং নাম। অধিকামন্তনে অত্থমত্তে পঠমা হোতি। এত্থ চ আমন্তনপদং নাম ক্রিযাপেক্খং ন হোতি, তস্মা কারকসঞ্ঞং ন লভতি।</p>
<p class="bodytext">তং পন দুৰিধং সাদরা’নাদরৰসেন। এহি সম্ম, এহি জেতি।</p>
<p class="bodytext">তথা <a name="M0.0167"></a> সজীৰ, নিজ্জীৰৰসেন, ভো পুরিস, ৰদেহি ভো সঙ্খ, ৰদেহি ভো সঙ্খ <span class="note">[দী॰ নি॰ ২.৪২৬]</span>। উম্মুজ্জ ভো পুথুসিলে, উম্মুজ্জ ভো পুথুসিলেতি <span class="note">[সং॰ নি॰ ৪.৩৫৮]</span>।</p>
<p class="bodytext">তথা পচ্চক্খা’পচ্চক্খৰসেন, ভো পুরিস, কহং একপুত্তক, কহং একপুত্তকাতি <span class="note">[সং॰ নি॰ ২.৬৩; ধ॰ প॰ অট্ঠ॰ ১.২]</span>।</p>
<p class="bodytext">তথা নিযমা’নিযমৰসেন, ভো পুরিস, অচ্ছরিযং ৰত ভো অব্ভুতং ৰত ভো <span class="note">[দী॰ নি॰ ২.১৯২]</span>। যত্র হি নাম সঞ্ঞী সমানোতিআদি <span class="note">[দী॰ নি॰ ২.১৯২]</span>। ইদং আমন্তনং নাম পগেৰ সিদ্ধে এৰ হোতি, ন ৰিধাতব্বে, ন হি পগেৰ রাজভাৰং ৰা ভিক্খুভাৰং ৰা অপ্পত্তং জনং ‘‘ভো রাজা’’তি ৰা ‘‘ভো ভিক্খূ’’তি ৰা আমন্তেন্তীতি।</p>
<p class="centered">পঠমাৰিভত্তিরাসি নিট্ঠিতো।</p>
<p class="subhead">দুতিযাৰিভত্তিরাসি</p>
<p class="bodytext">কস্মিং অত্থে দুতিযা?</p>
<p class="bodytext"><a name="para291"></a><span class="paranum">২৯১</span>. <span class="bld">কম্মে দুতিযা</span> <span class="note">[ক॰ ২৯৭; রূ॰ ২৮৪; নী॰ ৫৮০; চং॰ ২.১.৪৩; পা॰ ১.৪.৪৯-৫১]</span>।</p>
<p class="bodytext">কম্মত্থে দুতিযা হোতি। করিযতেতি কম্মং, তং নিব্বত্তিকম্মং, ৰিকতিকম্মং, পত্তিকম্মন্তি তিৰিধং হোতি।</p>
<p class="bodytext">তত্থ <span class="bld">নিব্বত্তিকম্মং</span> যথা? ইদ্ধিমা হত্থিৰণ্ণং মাপেতি, রাজা নগরং মাপেতি, মাতা পুত্তং ৰিজাযতি, বীজং রুক্খং জনেতি, কম্মং ৰিপাকং জনেতি, আহারো বলং জনেতি, জনো পুঞ্ঞং করোতি, পাপং করোতি, বুদ্ধো ধম্মং দেসেসি, ৰিনযং পঞ্ঞপেসি, ভিক্খু ঝানং উপ্পাদেতি, মগ্গং উপ্পাদেতি ইচ্চাদি।</p>
<p class="bodytext"><span class="bld">ৰিকতিকম্মং</span> <a name="M0.0168"></a> যথা? গেহং করোতি, রথং করোতি, ঘটং করোতি, পটং ৰাযতি, ওদনং পচতি, ভত্তং পচতি, কট্ঠং অঙ্গারং করোতি, সুৰণ্ণং কটকং করোতি, গেহং ঝাপেতি, রুক্খং ছিন্দতি, পাকারং ভিন্দতি, ৰিহযো লুনাতি, পাণং হনতি, ভত্তং ভুঞ্জতি ইচ্চাদি।</p>
<p class="bodytext"><span class="bld">পত্তিকম্মং</span> যথা? গামং গচ্ছতি, গেহং পৰিসতি, রুক্খং আরোহতি, নদিং তরতি, আদিচ্চং পস্সতি, ধম্মং সুণাতি, বুদ্ধং ৰন্দতি পযিরুপাসতি ইচ্চাদি।</p>
<p class="bodytext">পকতিকম্মং, ৰিকতিকম্মন্তি দুৰিধং। সুৰণ্ণং কটকং করোতি, কট্ঠং অঙ্গারং করোতি, পুরিসং ঠিতং পস্সতি, পুরিসং গচ্ছন্তং পস্সতি, ভিক্খুং পস্সতি সতং, সম্পজানং, অভিক্কমন্তং, পটিক্কমন্তং, আলোকেন্তং, ৰিলোকেন্তং, সমিঞ্জেন্তং, পসারেন্তং।</p>
<p class="bodytext">এত্থ ‘পুরিসং, ভিক্খু’ন্তি <span class="bld">পকতিকম্মং,</span> ‘ঠিতং, সতং’ইচ্চাদীনি <span class="bld">ৰিকতিকম্মানি</span>।</p>
<p class="bodytext">ধাতুকম্মং, কারিতকম্মন্তি দুৰিধং। গামং গচ্ছতি, পুরিসং গামং গমেতি।</p>
<p class="bodytext">ধাতুকম্মঞ্চ দ্বিকম্মিকধাতূনং দুৰিধং পধানকম্মং, অপ্পধানকম্মন্তি। অজপালো অজং গামং নেতি, পুরিসো ভারং গামং ৰহতি, হরতি, গামং সাখং কড্ঢতি, গাৰিং খীরং দোহতি, ব্রাহ্মণং কম্বলং যাচতি, ব্রাহ্মণং ভত্তং ভিক্খতি, গাৰিযো ৰজং অৰরুন্ধতি, ভগৰন্তং পঞ্হং পুচ্ছতি, রুক্খং ফলানি ওচিনাতি, সিস্সং ধম্মং ব্রৰীতি, ভগৰা ভিক্খূ এতদৰোচ <span class="note">[উদা॰ ২৩ (থোকং ৰিসদিসং)]</span>, সিস্সং ধম্মং অনুসাসতি ইচ্চাদি।</p>
<p class="bodytext">এত্থ চ ‘অজং, খীরং’ ইচ্চাদি পধানকম্মং নাম কত্তারা পরিগ্গহেতুং ইট্ঠতরত্তা। ‘গামং, গাৰিং’ইচ্চাদি অপ্পধানকম্মং নাম তথা অনিট্ঠতরত্তা।</p>
<p class="bodytext">তত্থ <a name="M0.0169"></a> পধানকম্মং কথিনকম্মং নাম, কম্মভাৰে থিরকম্মন্তি ৰুত্তং হোতি। অপ্পধানকম্মং অকথিনকম্মং নাম, অথিরকম্মন্তি ৰুত্তং হোতি। তঞ্হি কদাচি সম্পদানং হোতি, কদাচি অপাদানং, কদাচি সামি, কদাচি ওকাসো। যথা – সো মং দকায নেতি, গাৰিতো খীরং দোহতি, গাৰিযা খীরং দোহহি, গাৰিযং খীরং দোহতি ইচ্চাদি।</p>
<p class="bodytext">কম্মে দুতিযাতি ৰত্ততে।</p>
<p class="bodytext"><a name="para292"></a><span class="paranum">২৯২</span>. <span class="bld">গতিবোধাহারসদ্দত্থা কম্মক ভজ্জাদীনং পযোজ্জে</span> <span class="note">[ক॰ ৩০০; রূ॰ ২৮৬; নী॰ ৫৮৭; চং॰ ২.১.৪৪; পা॰ ১.৪.৫২]</span>।</p>
<p class="bodytext">নিচ্চৰিধিসুত্তমিদং। গমনত্থানং বোধনত্থানং আহারত্থানং সদ্দত্থানং অকম্মকানং ভজ্জাদীনঞ্চ ধাতূনং পযোজ্জে কম্মনি দুতিযা হোতি। এত্থ চ পযোজ্জকম্মং নাম কারিতকম্মং ৰুচ্চতি।</p>
<p class="bodytext">পুরিসো পুরিসং গামং গমযতি, সামিকো অজপালং অজং গামং নযাপেতি, আচরিযো সিস্সং ধম্মং বোধেতি, পুরিসো পুরিসং ভত্তং ভোজেতি, আচরিযো সিস্সং ধম্মং পাঠেতি, পুরিসো পুরিসং সযাপেতি, অচ্ছাপেতি, উট্ঠাপেতি, পুরিসো পুরিসং ধঞ্ঞং ভজ্জাপেতি, কোট্টাপেতি, উদ্ধরাপেতি।</p>
<p class="bodytext">এতেসমীতি কিং? পুরিসো পুরিসেন ওদনং পাচেতি।</p>
<p class="bodytext">এত্থ চ গমনত্থাদীনং পযোজ্জে ততিযাপি রূপসিদ্ধিযং <span class="note">[১৪১ পিট্ঠে]</span> সদ্দনীতিযঞ্চ <span class="note">[সুত্ত-১৪৮ পিট্ঠে]</span> ৰুত্তা। সদ্দনীতিযং ততিযাপযোগেপি কম্মত্থমেৰ ইচ্ছতি। ঞাসাদীসু কত্বত্থং ইচ্ছন্তি।</p>
<p class="bodytext">যদা <a name="M0.0170"></a> পন পঠমং পযোজকং অঞ্ঞো দুতিযো পযোজেতি, তদা পঠমো পযোজ্জো নাম। তস্মিং ততিযাএৰাতি ৰুত্তিযং ৰুত্তং। অত্তনা ৰিপ্পকতং কুটিং পরেহি পরিযোসাপেতি <span class="note">[পারা॰ ৩৬৩]</span>।</p>
<p class="bodytext"><a name="para293"></a><span class="paranum">২৯৩</span>. <span class="bld">হরাদীনং ৰা</span> <span class="note">[ক॰ ৩০০; রূ॰ ২৮৬; নী॰ ৫৮৭; চং॰ ২.১.৪৫; পা॰ ১.৪.৫৩]</span>।</p>
<p class="bodytext">হরাদীনং পযোজ্জে কম্মনি ৰিকপ্পেন দুতিযা হোতি।</p>
<p class="bodytext">সামিকো পুরিসং ভারং হারেতি পুরিসেন ৰা, পুরিসং আহারং অজ্ঝোহারেতি পুরিসেন ৰা, পুরিসং কম্মং কারেতি পুরিসেন ৰা, রাজা পুরিসং অত্তানং দস্সেতি পুরিসেন ৰা, পুরিসং বুদ্ধং ৰন্দাপেতি পুরিসেন ৰা।</p>
<p class="bodytext"><a name="para194"></a><span class="paranum">১৯৪</span>. <span class="bld">ন খাদাদীনং</span> <span class="note">[ক॰ ৩০০; রূ॰ ২৮৬; নী॰ ৫৮৭; চং॰ ২.১.৪৭; পা॰ ১.৪.৫৭]</span>।</p>
<p class="bodytext">খাদাদীনং পযোজ্জে কম্মনি ন দুতিযা হোতি।</p>
<p class="bodytext">সামিকো পুরিসেন খজ্জং খাদাপেতি, অদ-ভক্খনে, ভত্তং আদেতি, সামিকো দাসেন পুরিসং অব্হাপেতি, সদ্দাযাপেতি, কন্দযতি, নাদযতি। এত্থ চ ‘সদ্দাযাপেতী’তি সদ্দং কারাপেতি, নামধাতু চেসা। কন্দ, নদাপি সদ্দত্থাযেৰ।</p>
<p class="bodytext"><a name="para295"></a><span class="paranum">২৯৫</span>. <span class="bld">ৰহিস্সানিযন্তুকে</span> <span class="note">[ক॰ ৩০০; রূ॰ ২৮৬; নী॰ ৫৮৭; চং॰ ২.১.৪৮; পা॰ ১.৪.৫২]</span>।</p>
<p class="bodytext">ৰহিস্সাতি ধাতুনিদ্দেসো ই-কারো, নিযামেতি পযোজেতীতি নিযন্তা, নত্থি নিযন্তা এতস্সাতি অনিযন্তুকো। যস্স অঞ্ঞেন পযোজকেন কিচ্চং নত্থি, সযমেৰ ঞত্বা ৰহতি, সো অনিযন্তুকো নাম, ৰহধাতুস্স তাদিসে অনিযন্তুকে পযোজ্জে কম্মনি দুতিযা ন হোতি।</p>
<p class="bodytext">সামিকো <a name="M0.0171"></a> দাসেন ভারং ৰাহেতি।</p>
<p class="bodytext">অনিযন্তুকেতি কিং? বলীবদ্দে ভারং ৰাহেতি।</p>
<p class="bodytext"><a name="para296"></a><span class="paranum">২৯৬</span>. <span class="bld">ভক্খিস্সাহিংসাযং</span> <span class="note">[ক॰ ৩০০; রূ॰ ২৮৬; নী॰ ৫৮৭; চং॰ ২.১.৪৯; পা॰ ১.৪.৫]</span>।</p>
<p class="bodytext">ভক্খিতুং ইচ্ছন্তস্স ভক্খাপনং হিংসা নাম ন হোতি, অনিচ্ছন্তস্স ভক্খাপনং হিংসা নাম, ভক্খধাতুস্স পযোজ্জে কম্মনি অহিংসাৰিসযে দুতিযা ন হোতি।</p>
<p class="bodytext">সামিকো পুরিসেন মোদকে ভক্খাপেতি।</p>
<p class="bodytext">অহিংসাযন্তি কিং? বলীবদ্দে সস্সং ভক্খাপেতি। এত্থ ‘সস্স’ন্তি থূলতরং সস্সন্তি ৰদন্তি।</p>
<p class="bodytext">পাল়িযং ‘‘সব্বেসং ৰিঞ্ঞাপেত্বান <span class="note">[অপ॰ থের ১.১.৪৩৮]</span>, তোসেন্তি সব্বপাণিনং <span class="note">[অপ॰ থের ১.১.৩০০]</span>। থেরস্স পত্তো দুতিযস্স গাহেতব্বো’’ ইচ্চাদিনা <span class="note">[পারা॰ ৬১৫]</span> পযোজ্জে ছট্ঠীপি দিস্সতি।</p>
<p class="bodytext"><a name="para297"></a><span class="paranum">২৯৭</span>. <span class="bld">ঝাদীহি যুত্তা</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫০; পা॰ ২.৩.২]</span>।</p>
<p class="bodytext">ধীইচ্চাদীহি নিপাতোপসগ্গেহি যুত্তা লিঙ্গম্হা দুতিযা হোতি।</p>
<p class="bodytext">ধী ব্রাহ্মণস্স হন্তারং <span class="note">[ধ॰ প॰ ৩৮৯]</span>, ধীরত্থু’মং পূতিকাযং <span class="note">[জা॰ ১.৩.১২৯]</span>, ধীরত্থু তং ধনলাভং <span class="note">[জা॰ ১.৪.৩৬]</span>, ধীরত্থু বহুকে কামে। ততিযাপি দিস্সতি, ধীরত্থু জীৰিতেন মে <span class="note">[জা॰ ২.১৭.১৩৫]</span>। অন্তরা চ রাজগহং অন্তরা চ নাল়ন্দং <span class="note">[দী॰ নি॰ ১.১]</span>, অভিতো গামং ৰসতি, পরিতোগামং ৰসতি, নদিং নেরঞ্জরং পতি <span class="note">[সু॰ নি॰ ৪২৭]</span>, এতেসু ছট্ঠ্যত্থে দুতিযা।</p>
<p class="bodytext">তথা <a name="M0.0172"></a> পটিভাতি মং ভগৰা <span class="note">[উদা॰ ৪৫; সং॰ নি॰ ১.২১৭]</span>, অপিস্সু মং তিস্সো উপমাযো পটিভংসু <span class="note">[ম॰ নি॰ ১.৩৭৪]</span>, পটিভাতু তং ভিক্খু ধম্মো ভাসিতুং <span class="note">[মহাৰ॰ ২৫৮]</span>। পটিভন্তু তং চুন্দ বোজ্ঝঙ্গা <span class="note">[সং॰ নি॰ ৩.৭৯]</span> – ‘ম’ন্তি মম, ‘ত’ন্তি তৰ, সম্পদানত্থে দুতিযা। ‘ম’ন্তি মমঞাণে, ‘ত’ন্তি তৰঞাণেতিপি ৰণ্ণেসুং। ন উপাযমন্তরেন অত্থস্স সিদ্ধি, নত্থি সমাদানমন্তরেন সিক্খাপটিলাভো, নেৰিধ ন হুরং ন উভযমন্তরেন, এসেৰন্তো দুক্খস্স <span class="note">[ম॰ নি॰ ৩.৩৯৩; উদা॰ ৭৪]</span>। তত্থ ‘অন্তরেনা’তি নিপাতপদমেতং, ৰজ্জেত্বাত্যত্থো। পুব্বেন গামং, দক্খিণেন গামং, উত্তরেন গামং, গামস্স পুব্বেতি অত্থো।</p>
<p class="bodytext">উপসগ্গপুব্বানং অকম্মকধাতূনং পযোগে আধারে দুতিযা, পথৰিং অধিসেস্সতি, গামং অধিতিট্ঠতি, রুক্খং অজ্ঝাৰসতি, মঞ্চং ৰা পীঠং ৰা অভিনিসীদেয্য ৰা অভিনিপজ্জেয্য ৰা <span class="note">[পাচি॰ ১৩০]</span>, গামং উপৰসতি, গামং অনুৰসতি, পব্বতং অধিৰসতি, ঘরং আৰসতি, অগারং অজ্ঝাৰসতি <span class="note">[দী॰ নি॰ ১.২৫৮; পারা॰ ৫১৯]</span>, উপোসথং উপৰসতি, কামাৰচরং উপপজ্জতি, রূপাৰচরং উপপজ্জতি, অরূপাৰচরং উপপজ্জতি, সক্কস্স সহব্যতং উপপজ্জতি, নিপন্নং ৰা উপনিপজ্জেয্য <span class="note">[দী॰ নি॰ ৩.২৮২]</span>, নিসিন্নং ৰা উপনিসীদেয্য <span class="note">[দী॰ নি॰ ৩.২৮২]</span>, ঠিতং ৰা উপতিট্ঠেয্য <span class="note">[দী॰ নি॰ ৩.২৮২]</span> ইচ্চাদি।</p>
<p class="bodytext">তপ্পান, চারেপি দুতিযা, নদিং পিৰতি, সমুদ্দং পিৰতি, গামং চরতি, অরঞ্ঞং চরতি, নদিযং, গামেতি অত্থো।</p>
<p class="bodytext">কাল, দিসাসুপি আধারে এৰ দুতিযা, তং খণং, তং মুহুত্তং, তং কালং, একমন্তং <span class="note">[খু॰ পা॰ ৫.১]</span>, একং সমযং <span class="note">[খু॰ পা॰ ৫.১; দী॰ নি॰ ১.১]</span>, পুব্বণ্হসমযং <span class="note">[পারা॰ ১৬]</span>, সাযন্হসমযং, তং দিৰসং, ইমং রত্তিং <span class="note">[দী॰ নি॰ ৩.২৮৫]</span>, দুতিযম্পি, ততিযম্পি, চতুত্থং ৰা পঞ্চমং ৰা অপ্পেতি, ততো পুব্বং, ততো পরং, পুরিমং দিসং <span class="note">[দী॰ নি॰ ২.৩৩৬]</span>, দক্খিণং দিসং <span class="note">[দী॰ নি॰ ২.৩৩৬]</span>, পচ্ছিমং দিসং <span class="note">[দী॰ নি॰ ২.৩৩৬]</span>, উত্তরং দিসং <span class="note">[দী॰ নি॰ ২.৩৩৬]</span>, ইমা দস <a name="M0.0173"></a> দিসাযো, কতমং দিসং তিট্ঠতি নাগরাজা <span class="note">[জা॰ ১.১৬.১০৪]</span>, ইমাসু দিসাসু কতমায দিসায তিট্ঠতি ছদ্দন্তনাগরাজাতি অত্থোইচ্চাদি।</p>
<p class="bodytext"><a name="para298"></a><span class="paranum">২৯৮</span>. <span class="bld">লক্খণিত্থম্ভূতৰিচ্ছাস্বভিনা</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৪; পা॰ ১.৪.৯০, ৯১; ২.৩.৮]</span>।</p>
<p class="bodytext">লক্খণাদীসু অত্থেসু পৰত্তেন অভিনা যুত্তা লিঙ্গম্হা দুতিযা হোতি।</p>
<p class="bodytext">লক্খীযতি লক্খিতব্বং অনেনাতি <span class="bld">লক্খণং</span>। অযং পকারো ইত্থং, ঈদিসো ৰিসেসোতি অত্থো। ইত্থং ভূতো পত্তোতি <span class="bld">ইত্থম্ভূতো</span>। ভিন্নে অত্থে ব্যাপিতুং ইচ্ছা <span class="bld">ৰিচ্ছা</span>।</p>
<p class="bodytext">তত্থ লক্খণে –</p>
<p class="bodytext">রুক্খমভি ৰিজ্জোততে ৰিজ্জু, রুক্খং অভি ব্যাপেত্বা ৰিজ্জোততেতি অত্থো, ৰিজ্জোভাসেন ব্যাপিতো রুক্খো ৰিজ্জুপ্পাদস্স লক্খণং সঞ্ঞাণং হোতি।</p>
<p class="bodytext">ইত্থম্ভূতে –</p>
<p class="bodytext">সাধু দেৰদত্তো মাতরমভি, মাতরং অভি ৰিসিট্ঠং কত্বা সাধূতি অত্থো, দেৰদত্তো সক্কচ্চং মাতুপট্ঠানে অগ্গপুরিসোতি ৰুত্তং হোতি। তং খো পন ভৰন্তং গোতমং এৰং কল্যাণো কিত্তিসদ্দো অব্ভুগ্গতো <span class="note">[পারা॰ ১]</span>। এত্থ চ ‘অব্ভুগ্গতো’তি অভি ৰিসিট্ঠং কত্বা উগ্গতোতি অত্থো, অযং কিত্তিসদ্দো ভোতো গোতমস্স সকললোকগ্গভাৰং পকাসেত্বা উগ্গতোতি ৰুত্তং হোতি, কিত্তিসদ্দসম্বন্ধে পন তস্স খো পন ভোতো গোতমস্সাতি অত্থো।</p>
<p class="bodytext">ৰিচ্ছাযং –</p>
<p class="bodytext">রুক্খং <a name="M0.0174"></a> রুক্খং অভি ৰিজ্জোততে চন্দো, ব্যাপেত্বা ৰিজ্জোততেত্যত্থো।</p>
<p class="bodytext">এত্থ চ লক্খণাদিঅত্থা অভিসদ্দেন জোতনীযা পিণ্ডত্থা এৰ, ন ৰচনীযত্থা, ব্যাপনাদিঅত্থা এৰ ৰচনীযত্থাতি।</p>
<p class="bodytext"><a name="para299"></a><span class="paranum">২৯৯</span>. <span class="bld">পতিপরীহি ভাগে চ</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৫; পা॰ ১.৪.৯০]</span>।</p>
<p class="bodytext">লক্খণি’ত্থম্ভূত, ৰিচ্ছাসু চ ভাগে চ পৰত্তেহি পতি, পরীহি যুত্তা লিঙ্গম্হা দুতিযা হোতি।</p>
<p class="bodytext">লক্খণে –</p>
<p class="bodytext">রুক্খং পতি ৰিজ্জোততে ৰিজ্জু, রুক্খং পরি ৰিজ্জোততে ৰিজ্জু। তত্থ ‘পতী’তি পটিচ্চ, ‘পরী’তি ফরিত্বা।</p>
<p class="bodytext">ইত্থম্ভূতে –</p>
<p class="bodytext">সাধু দেৰদত্তো মাতরং পতি, সাধু দেৰদত্তো মাতরং পরি।</p>
<p class="bodytext">ৰিচ্ছাযং –</p>
<p class="bodytext">রুক্খং রুক্খং পতি ৰিজ্জোততে চন্দো, রুক্খং রুক্খং পরি ৰিজ্জোততে চন্দো।</p>
<p class="bodytext">ভাগে –</p>
<p class="bodytext">তং দীযতু, যদেত্থ মং পতি সিযা, তং দীযতু, যদেত্থ মং পরি সিযা। তত্থ ‘পতী’তি পটিচ্চ, ‘পরী’তি পরিচ্চ, উদ্দিস্সাতি অত্থো, ‘ঠপিত’ন্তি পাঠসেসো। এত্থ মং উদ্দিস্স যং <a name="M0.0175"></a> ৰত্থু ঠপিতং সিযা, তং মে দীযতূত্যত্থো, এতেসু বহূসু ভাগেসু যো মম ভাগো, সো ময্হং দীযতূতি ৰুত্তং হোতীতি।</p>
<p class="bodytext"><a name="para300"></a><span class="paranum">৩০০</span>. <span class="bld">অনুনা</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৬; পা॰ ১.৪.৮৪, ৯০]</span>।</p>
<p class="bodytext">লক্খণি’ত্থম্ভূত, ৰিচ্ছাসু চ ভাগে চ পৰত্তেন অনুনা যুত্তা লিঙ্গম্হা দুতিযা হোতি।</p>
<p class="bodytext">লক্খণে –</p>
<p class="bodytext">রুক্খং অনু ৰিজ্জোততে ৰিজ্জু, রুক্খং অনু ফরিত্বাতি অত্থো। চতুরাসীতিসহস্সানি, সম্বুদ্ধমনুপব্বজুং <span class="note">[বু॰ ৰং॰ ২১.৫]</span>, ‘সম্বুদ্ধ’ন্তি বোধিসত্তং, অনু গন্ত্বা পব্বজিংসূতি অত্থো, ৰিপস্সিবোধিসত্তে পব্বজিতে সতি তানিপি চতুরাসীতিকুলপুত্তসহস্সানি পব্বজিংসূতি ৰুত্তং হোতি। সচ্চক্রিযমনু ৰুট্ঠি পাৰস্সি, ‘অনূ’তি অন্বায, পটিচ্চাতি অত্থো, সচ্চক্রিযায সতি সচ্চক্রিযহেতু দেৰো পাৰস্সীতি ৰুত্তং হোতি। ‘‘হেতু চ লক্খণং ভৰতী’’তি ৰুত্তিযং ৰুত্তং। সচ্চক্রিযায সহেৰাতিপি যুজ্জতি। ‘‘সহ সচ্চে কতে ময্হ’’ন্তি <span class="note">[চরিযা॰ ৩.৮২]</span> হি ৰুত্তং।</p>
<p class="bodytext">ইত্থম্ভূতে –</p>
<p class="bodytext">সাধু দেৰদত্তো মাতরমনু। তত্থ ‘অনূ’তি অন্বায পটিচ্চ।</p>
<p class="bodytext">ৰিচ্ছাযং –</p>
<p class="bodytext">রুক্খং রুক্খং অনু ৰিজ্জোততে চন্দো। তত্থ ‘অনূ’তি অনু ফরিত্বা।</p>
<p class="bodytext">ভাগে –</p>
<p class="bodytext">যদেত্থ <a name="M0.0176"></a> মং অনু সিযা, তং দীযতু। তত্থ ‘অনূ’তি অন্বায। সেসং ৰুত্তনযমেৰ।</p>
<p class="bodytext"><a name="para301"></a><span class="paranum">৩০১</span>. <span class="bld">সহত্থে</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৭; পা॰ ১.৪.৮৫]</span>।</p>
<p class="bodytext">সহত্থে অনুনা যুত্তা লিঙ্গম্হা দুতিযা হোতি।</p>
<p class="bodytext">পব্বতং অনু তিট্ঠতি <span class="note">[পব্বতমনুসেনা তিট্ঠতি (মোগ্গল্লানৰুত্তিযং)]</span>। নদিং অন্বাৰসিতা বারাণসী। ‘অনূ’তি অনুগন্ত্বা, নদিযা সহ আবদ্ধা তিট্ঠতীতি ৰুত্তং হোতি।</p>
<p class="bodytext"><a name="para302"></a><span class="paranum">৩০২</span>. <span class="bld">হীনে</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৮; পা॰ ১.৪.৮৬]</span>।</p>
<p class="bodytext">হীনে পৰত্তেন অনুনা যুত্তা লিঙ্গম্হা দুতিযা হোতি।</p>
<p class="bodytext">অনু সারিপুত্তং পঞ্ঞৰন্তো, অনুগতা পচ্ছতো গতাতি অত্থো, সব্বে পঞ্ঞৰন্তো সারিপুত্ততো হীনাতি ৰুত্তং হোতি।</p>
<p class="bodytext"><a name="para303"></a><span class="paranum">৩০৩</span>. <span class="bld">উপেন</span> <span class="note">[ক॰ ২৯৯; রূ॰ ২৮৮; নী॰ ৫৮২, ৫৮৬; চং॰ ২.১.৫৯; পা॰ ১.৪.৮৭]</span>।</p>
<p class="bodytext">হীনে উপেন যুত্তা লিঙ্গম্হা দুতিযা হোতি।</p>
<p class="bodytext">উপ সারিপুত্তং পঞ্ঞৰন্তো, উপেচ্চ গতা সমীপে গতাতি অত্থো, হীনাত্বেৰ ৰুত্তং হোতি।</p>
<p class="bodytext">এত্থ চ অভিইচ্চাদযো কম্মপ্পৰচনীযাতি সদ্দসত্থেসু ৰুত্তা। তত্থ পকারেন ৰুচ্চতীতি <span class="bld">পৰচনীযং,</span> পকারো চ লক্খণি’ত্থম্ভূত, ৰিচ্ছাদিকো পিণ্ডত্থো ৰুচ্চতি, <span class="bld">কম্ম</span>ন্তি ব্যাপনাদিক্রিযা, কম্মং পৰচনীযং যেহি তে <span class="bld">কম্মপ্পৰচনীযা</span>।</p>
<p class="bodytext">তত্থ <a name="M0.0177"></a> ব্যাপনাদিক্রিযাৰিসেসৰাচীহি উপসগ্গেহি সম্বন্ধেসতি কম্মত্থে দুতিযা হোতি, অসম্বন্ধে পন আধার, সাম্যাদিঅত্থেসু হোতি, লক্খণাদযো পন সামত্থিযসিদ্ধা পিণ্ডত্থা এৰাতি।</p>
<p class="bodytext"><a name="para304"></a><span class="paranum">৩০৪</span>. <span class="bld">কালদ্ধানমচ্চন্তসংযোগে</span> <span class="note">[ক॰ ২৯৮; রূ॰ ২৮৭; নী॰ ৫৮১; পা॰ ২.৩.৫]</span></p>
<p class="bodytext">কালস্স ৰা অদ্ধুনো ৰা দব্ব, গুণ, ক্রিযাহি অচ্চন্তং নিরন্তরং সংযোগে কাল’দ্ধানৰাচীহি লিঙ্গেহি পরং দুতিযা হোতি।</p>
<p class="bodytext">কালে –</p>
<p class="bodytext">সত্তাহং গৰপানং, মাসং মংসোদনং, সরদং রমণীযা নদী, সব্বকালং রমণীযং নন্দনং, মাসং সজ্ঝাযতি, ৰস্সসতং জীৰতি, তযো মাসে অভিধম্মং দেসেতি।</p>
<p class="bodytext">অদ্ধানে –</p>
<p class="bodytext">যোজনং ৰনরাজি, যোজনং দীঘো পব্বতো, কোসং সজ্ঝাযতি।</p>
<p class="bodytext">অচ্চন্তসংযোগেতি কিং? মাসে মাসে ভুঞ্জতি, যোজনে যোজনে ৰিহারো।</p>
<p class="bodytext">এত্থ চ ক্রিযাৰিসেসনম্পি কত্তারা সাধেতব্বত্তা কম্মগতিকং হোতি, তস্মা তম্পি ‘কম্মে দুতিযা’তি এত্থ কম্মসদ্দেন গয্হতি।</p>
<p class="bodytext">সুখং সেতি, দুক্খং সেতি, সীঘং গচ্ছতি, খিপ্পং গচ্ছতি, দন্ধং গচ্ছতি, মুদুং পচতি, গরুং এস্সতি, লহুং এস্সতি, সন্নিধিকারকং ভুঞ্জতি, সম্পরিৰত্তকং ওতাপেতি, কাযপ্পচালকং গচ্ছতি <span class="note">[পাচি॰ ৫৯০]</span>, হত্থপ্পচালকং <a name="M0.0178"></a> গচ্ছতি, সীসপ্পচালকং গচ্ছতি <span class="note">[পাচি॰ ৫৯৪-৫৯৫]</span>, সুরুসুরুকারকং ভুঞ্জতি <span class="note">[পাচি॰ ৬২৭]</span>, অৰগণ্ডকারকং ভুঞ্জতি <span class="note">[পাচি॰ ৬২২]</span>, পিণ্ডুক্খেপকং ভুঞ্জতি <span class="note">[পাচি॰ ৬২০]</span>, হত্থনিদ্ধুনকং ভুঞ্জতি <span class="note">[পাচি॰ ৬২৩]</span>, হত্থনিল্লেহকং ভুঞ্জতি <span class="note">[পাচি॰ ৬২৮]</span>, চন্দিমসূরিযা সমং পরিযাযন্তি, ৰিসমং পরিযাযন্তি ইচ্চাদি।</p>
<p class="centered">দুতিযাৰিভত্তিরাসি নিট্ঠিতো।</p>
<p class="subhead">ততিযাৰিভত্তিরাসি</p>
<p class="bodytext">কস্মিং অত্থে ততিযা?</p>
<p class="bodytext"><a name="para305"></a><span class="paranum">৩০৫</span>. <span class="bld">কত্তুকরণেসু ততিযা</span> <span class="note">[ক॰ ২৮৬, ২৮৮; রূ॰ ২৯১, ২৯৩; নী॰ ৫৯১, ৫৯৪; চং॰ ২.১.৬২-৩; পা॰ ২.৩.১৮]</span>।</p>
<p class="bodytext">কত্তরি করণে চ ততিযা হোতি। কত্তাতি চ কারকোতি চ অত্থতো একং ‘‘করোতীতি <span class="bld">কত্তা,</span> করোতীতি <span class="bld">কারকো’’</span>তি, তস্মা ‘‘কত্তুকারকো’’তি ৰুত্তে দ্বিন্নং পরিযাযসদ্দানং ৰসেন অযমেৰ ক্রিযং একন্তং করোতি, সামী হুত্বা করোতি, অত্তপ্পধানো হুত্বা করোতীতি ৰিঞ্ঞাযতি, ততো ক্রিযা নাম কত্তুনো এৰ ব্যাপারো, ন অঞ্ঞেসন্তি চ, অঞ্ঞে পন ক্রিযাসাধনে কত্তুনো উপকারকত্তা কারকা নামাতি চ, তথা অনুপকারকত্তা অকারকা নামাতি চ ৰিঞ্ঞাযন্তীতি।</p>
<p class="bodytext">তত্থ কত্তা তিৰিধো সযংকত্তা, পযোজককত্তা, কম্মকত্তাতি।</p>
<p class="bodytext">তত্থ ধাত্বত্থং সযং করোন্তো <span class="bld">সযংকত্তা</span> নাম, পুরিসো কম্মং করোতি।</p>
<p class="bodytext">পরং <a name="M0.0179"></a> নিযোজেন্তো <span class="bld">পযোজককত্তা</span> নাম, পুরিসো দাসং কম্মং কারেতি।</p>
<p class="bodytext">কম্মকত্তা নাম পযোজ্জককত্তাপি ৰুচ্চতি, পুরিসো দাসেন কম্মং কারেতি দাসস্স ৰা, যো চ অঞ্ঞেন কতং পযোগং পটিচ্চ কম্মভূতোপি সুকরত্তা ৰা কম্মভাৰেন অৰত্তুকামতায ৰা অজাননতায ৰা ৰঞ্চেতুকামতায ৰা কত্তুভাৰেন ৰোহরীযতি, সো <span class="bld">কম্মকত্তা</span> নাম, কুসূলো সযমেৰ ভিজ্জতি, ঘটো সযমেৰ ভিজ্জতি। অপিচ সুকরো ৰা হোতু দুক্করো ৰা, যো কম্মরূপক্রিযাপদে পঠমন্তো কত্তা, সো কম্মকত্তাতি ৰুচ্চতি। সদ্দরূপেন কম্মঞ্চ তং অত্থরূপেন কত্তা চাতি কম্মকত্তা, কুসূলো ভিজ্জতি, ঘটো ভিজ্জতি, পচ্চতি মুনিনো ভত্তং, থোকং থোকং ঘরে ঘরে ইচ্চাদি।</p>
<p class="bodytext">এত্থ চ সদ্দত্থো দুৰিধো পরমত্থো, পঞ্ঞত্তত্থোতি। তত্থ <span class="bld">পরমত্থো</span> একন্তেন ৰিজ্জমানোযেৰ। <span class="bld">পঞ্ঞত্তত্থো</span> পন কোচি ৰিজ্জমানোতি সম্মতো। যথা? রাজপুত্তো, গোৰিসাণং, চম্পকপুপ্ফন্তি। কোচি অৰিজ্জমানোতি সম্মতো। যথা? ৰঞ্ঝাপুত্তো, সসৰিসাণং, উদুম্বরপুপ্ফন্তি। সদ্দো চ নাম ৰত্তিচ্ছাপটিবদ্ধৰুত্তী হোতি, ৰত্তমানো চ সদ্দো অত্থং ন দীপেতীতি নত্থি, সঙ্কেতে সতি সুণন্তস্স অত্থৰিসযং বুদ্ধিং ন জনেতীতি নত্থীতি অধিপ্পাযো। ইতি অৰিজ্জমানসম্মতোপি অত্থো সদ্দবুদ্ধীনং ৰিসযভাৰেন ৰিজ্জমানো এৰ হোতি। ইতরথা ‘ৰঞ্ঝাপুত্তো’তি পদং সুণন্তস্স তদত্থৰিসযং চিত্তং নাম ন পৰত্তেয্যাতি, সদ্দবুদ্ধীনঞ্চ ৰিসযভাৰেন ৰিজ্জমানো নাম অত্থো সদ্দনানাত্তে বুদ্ধিনানাত্তে চ সতি নানা হোতি, ৰিসুং ৰিসুং ৰিজ্জমানো নাম হোতীতি অধিপ্পাযো। এৰং সদ্দবুদ্ধিৰিসযভাৰেন ৰিজ্জমানঞ্চ নানাভূতঞ্চ অত্থং পটিচ্চ কারকনানাত্তং ক্রিযাকারকনানাত্তঞ্চ হোতি <a name="M0.0180"></a>, ন পন সভাৰতো ৰিজ্জমানমেৰ নানাভূতমেৰ চ অত্থন্তি নিট্ঠমেত্থ গন্তব্বং। তস্মা ‘‘সংযোগো জাযতে’’ ইচ্চাদীসু সদ্দবুদ্ধীনং নানাত্তসিদ্ধেন অত্থনানাত্তেন দ্বিন্নং সদ্দানং দ্বিন্নং অত্থানঞ্চ ক্রিযাকারকতাসিদ্ধি ৰেদিতব্বাতি।</p>
<p class="bodytext">কযিরতে অনেনাতি <span class="bld">করণং,</span> ক্রিযাসাধনে কত্তুনো সহকারীকারণন্তি ৰুত্তং হোতি। তং দুৰিধং অজ্ঝত্তিককরণং, বাহিরকরণন্তি।</p>
<p class="bodytext">তত্থ কত্তুনো অঙ্গভূতং করণং <span class="bld">অজ্ঝত্তিকং</span> নাম, পুরিসো চক্খুনা রূপং পস্সতি, মনসা ধম্মং ৰিজানাতি, হত্থেন কম্মং করোতি, পাদেন মগ্গং গচ্ছতি, রুক্খো ফলভারেন ওণমতি।</p>
<p class="bodytext">কত্তুনো বহিভূতং <span class="bld">বাহিরং</span> নাম, পুরিসো যানেন গচ্ছতি, ফরসুনা <span class="note">[পরসুনা (সক্কতগন্থেসু)]</span> ছিন্দতি, রুক্খো ৰাতেন ওণমতি।</p>
<p class="bodytext"><a name="para306"></a><span class="paranum">৩০৬</span>. <span class="bld">সহত্থেন</span> <span class="note">[ক॰ ২৮৭; রূ॰ ২৯৬; নী॰ ৫৯২; চং॰ ২.১.৬৫; পা॰ ২.৩.১৯]</span>।</p>
<p class="bodytext">সহসদ্দস্স অত্থো যস্স সোতি সহত্থো, সহত্থেন সদ্দেন যুত্তা লিঙ্গম্হা ততিযা হোতি। সহসদ্দস্স অত্থো নাম সমৰাযত্থো।</p>
<p class="bodytext">সো তিৰিধো <span class="bld">দব্বসমৰাযো, গুণসমৰাযো, ক্রিযাসমৰাযো</span>তি। পুত্তেন সহ ধনৰা পিতা, পুত্তেন সহ থূলো পিতা, পুত্তেন সহ আগতো পিতা। সহ, সদ্ধিং, সমং, নানা, ৰিনাইচ্চাদিকো সহত্থসদ্দো নাম।</p>
<p class="bodytext">নিসীদি ভগৰা সদ্ধিং ভিক্খুসঙ্ঘেন <span class="note">[মহাৰ॰ ৫৯]</span>, সহস্সেন সমং মিতা <span class="note">[সং॰ নি॰ ১.৩২]</span>, পিযেহি নানাভাৰো ৰিনাভাৰো <span class="note">[দী॰ নি॰ ২.১৮৩, ২০৭]</span>, সঙ্ঘো সহ ৰা গগ্গেন ৰিনা ৰা গগ্গেন উপোসথং করেয্য <span class="note">[মহাৰ॰ ১৬৭]</span>।</p>
<p class="bodytext"><a name="para307"></a><span class="paranum">৩০৭</span>. <span class="bld">লক্খণে</span> <span class="note">[রূ॰ ১৪৭ পিট্ঠে; নী॰ ৫৯৮; চং॰ ২.১.৬৬; পা॰ ২.৩.২১]</span>।</p>
<p class="bodytext">লক্খণং <a name="M0.0181"></a> ৰুচ্চতি ইত্থম্ভূতলক্খণং, তস্মিং ততিযা হোতি।</p>
<p class="bodytext">অস্সুপুণ্ণেহি নেত্তেহি, পিতরং সো উদিক্খতি <span class="note">[জা॰ ২.২২.২১২৩]</span>। ব্রহ্মভূতেন অত্তনা ৰিহরতি <span class="note">[অ॰ নি॰ ৩.৬৭]</span>, অসম্ভিন্নেন ৰিলেপনেন রাজানমদক্খি, তিদণ্ডকেন পরিব্বাজকমদক্খি, ঊনপঞ্চবন্ধনেন পত্তেন অঞ্ঞং পত্তং চেতাপেতি <span class="note">[পারা॰ ৬১২ (থোকং ৰিসদিসং)]</span>, ভিক্খু পাসাদিকেন অভিক্কন্তেন পটিক্কন্তেন আলোকিতেন ৰিলোকিতেন সমিঞ্জিতেন পসারিতেন গামং পিণ্ডায পাৰিসি, সা কাল়ী দাসী ভিন্নেন সীসেন লোহিতেন গলন্তেন পতিৰিস্সকানং উজ্ঝাপেসি <span class="note">[ম॰ নি॰ ১.২২৬]</span>, উক্খিত্তকায অন্তরঘরে গচ্ছন্তি <span class="note">[পাচি॰ ৫৮৪]</span>, পল্লত্থিকায অন্তরঘরে নিসীদন্তি <span class="note">[পাচি॰ ৫৯৯]</span>।</p>
<p class="bodytext">অঙ্গৰিকারোপি ইধ সঙ্গয্হতি <span class="note">[ক॰ ২৯১; রূ॰ ২৯৯; নী॰ ৬০৩]</span>, অক্খিনা কাণং পস্সতি, ‘অক্খী’তি ইদং ‘কাণ’ন্তি পদে ৰিসেসনং, ৰিকলেন চক্খুঅঙ্গেন সো কাণো নাম হোতি। হত্থেন কুণিং পস্সতি, পাদেন খঞ্জং পস্সতি।</p>
<p class="bodytext"><a name="para308"></a><span class="paranum">৩০৮</span>. <span class="bld">হেতুম্হি</span> <span class="note">[ক॰ ২৮৯; রূ॰ ২৯৭; নী॰ ৬০১]</span>।</p>
<p class="bodytext">হিনোতি পৰত্ততি ফলং এতেনাতি হেতু, তস্মিং ততিযা হোতি।</p>
<p class="bodytext">অন্নেন ৰসতি, ৰিজ্জায সাধু, কম্মুনা ৰত্ততি লোকো, কম্মুনা ৰত্ততি পজা <span class="note">[ম॰ নি॰ ২.৪৬০; সু॰ নি॰ ৬৫৯ (ৰত্ততী পজা)]</span>। কম্মুনা ৰসলো হোতি, কম্মুনা হোতি ব্রাহ্মণো <span class="note">[সু॰ নি॰ ১৩৬]</span>। কেনট্ঠেন <span class="note">[ধ॰ স॰ অট্ঠ॰ নিদানকথা]</span>, কেন নিমিত্তেন, কেন ৰণ্ণেন <a name="M0.0182"></a> <span class="note">[সং॰ নি॰ ১.২৩৪]</span> কেন পচ্চযেন, কেন হেতুনা <span class="note">[জা॰ ২.২২.২০৯৭]</span>, কেন কারণেন <span class="note">[জা॰ অট্ঠ॰ ৪.১৫ মাতঙ্গজাতকৰণ্ণনা]</span> ইচ্চাদি।</p>
<p class="bodytext">এত্থ চ করণং তিৰিধং ক্রিযাসাধককরণং, ৰিসেসনকরণং, নানাত্তকরণন্তি।</p>
<p class="bodytext">তত্থ <span class="bld">ক্রিযাসাধকং</span> পুব্বে ৰুত্তমেৰ।</p>
<p class="bodytext"><span class="bld">ৰিসেসনকরণং</span> যথা? আদিচ্চো নাম গোত্তেন, সাকিযো নাম জাতিযা <span class="note">[সু॰ নি॰ ৪২৫]</span>। গোত্তেন গোতমো নাথো <span class="note">[অপ॰ থের ১.১.২৫৩ (ৰিসদিসং)]</span>, সারিপুত্তোতি নামেন <span class="note">[অপ॰ থের ১.১.২৫১]</span>, ৰিস্সুতো পঞ্ঞৰা চ সো, জাতিযা খত্তিযো বুদ্ধো <span class="note">[দী॰ নি॰ ২.৯২]</span>, জাতিযা সত্তৰস্সিকো <span class="note">[মি॰ প॰ ৬.৪.৮]</span>, সিপ্পেন নল়কারো সো, একূনতিংসো ৰযসা <span class="note">[দী॰ নি॰ ২.২১৪]</span>, ৰিজ্জায সাধু, তপসা উত্তমো, সুৰণ্ণেন অভিরূপো, পকতিযা অভিরূপো, পকতিযা ভদ্দকো, যেভুয্যেন মত্তিকা <span class="note">[পাচি॰ ৮৬]</span>, ধম্মেন সমেন রজ্জং কারেতি, সমেন ধাৰতি, ৰিসমেন ধাৰতি, সুখেন সুখিতো হোমি, পামোজ্জেন পমুদিতো <span class="note">[বু॰ ৰং॰ ২.৭৮]</span>। দ্বিদোণেন ধঞ্ঞং কিণাতি, সহস্সেন অস্সে ৰিক্কিণাতি, অত্তনাৰ অত্তানং সম্মন্নতি <span class="note">[পারা॰ অট্ঠ॰ ১.পঠমমহাসঙ্গীতিকথা (সম্মন্নি)]</span> ইচ্চাদি।</p>
<p class="bodytext"><span class="bld">নানাত্তকরণং</span> যথা? কিং মে একেন তিণ্ণেন, পুরিসেন থামদস্সিনা <span class="note">[বু॰ ৰং॰ ২.৫৬]</span>। কিং তে জটাহি দুম্মেধ, কিং তে অজিনসাটিযা <span class="note">[ধ॰ প॰ ৩৯৪]</span>। অলং তে ইধ ৰাসেন <span class="note">[পারা॰ ৪৩৬]</span>, অলং মে বুদ্ধেন <span class="note">[পারা॰ ৫২]</span>, কিন্নুমেবুদ্ধেন <span class="note">[পারা॰ ৫২]</span>, ন মমত্থো বুদ্ধেন <span class="note">[পারা॰ ৫২]</span>, মণিনা মে অত্থো <span class="note">[পারা॰ ৩৪৪]</span>, ৰদেয্যাথ ভন্তে যেনত্থো, পানীযেন <span class="note">[পাণিযেন (মূ॰)]</span> অত্থো, মূলেহি ভেসজ্জেহি অত্থো <span class="note">[মহাৰ॰ ২৬৩]</span>, সেয্যেন অত্থিকো, মহগ্ঘেন <a name="M0.0183"></a> অত্থিকো, মাসেন পুব্বো, পিতরা সদিসো, মাতরা সমো, কহাপণেন ঊনো, ধনেন ৰিকলো, অসিনা কলহো, ৰাচায কলহো, আচারেন নিপুণো, ৰাচায নিপুণো, গুল়েন মিস্সকো, তিলেন মিস্সকো, ৰাচায সখিলো ইচ্চাদি।</p>
<p class="bodytext">তথা কম্মা’ৰধি, আধার’চ্চন্তসংযোগ, ক্রিযাপৰগ্গাপি নানাত্তকরণে সঙ্গয্হন্তি।</p>
<p class="bodytext">কম্মে তাৰ –</p>
<p class="bodytext">তিলেহি খেত্তে ৰপ্পতি, তন্তৰাযেহি চীৰরং ৰাযাপেতি, সুনখেহি খাদাপেন্তি ইচ্চাদি।</p>
<p class="bodytext">অৰধিম্হি –</p>
<p class="bodytext">সুমুত্তা মযং তেন মহাসমণেন <span class="note">[চূল়ৰ॰ ৪৩৭]</span>, মুত্তোম্হি কাসিরাজেন, চক্খু সুঞ্ঞং অত্তেন ৰা অত্তনিযেন ৰা <span class="note">[সং॰ নি॰ ৪.৮৫]</span>, ওত্তপ্পতি কাযদুচ্চরিতেন <span class="note">[অ॰ নি॰ ৫.২]</span>, হিরীযতি কাযদুচ্চরিতেন <span class="note">[অ॰ নি॰ ৫.২]</span>, জিগুচ্ছতি সকেন কাযেন, পথব্যা একরজ্জেন, সগ্গস্স গমনেন ৰা। সব্বলোকাধিপচ্চেন, সোতাপত্তিফলং ৰরং <span class="note">[ধ॰ প॰ ১৭৮]</span> ইচ্চাদি।</p>
<p class="bodytext">আধারে –</p>
<p class="bodytext">তেন খণেন তেন লযেন তেন মুহুত্তেন <span class="note">[মহাৰ॰ ১৭]</span>, তেন সমযেন <span class="note">[পারা॰ ১]</span>, কালেন ধম্মস্সৰনং <span class="note">[খু॰ পা॰ ৫.৯]</span>। সো ৰো মমচ্চযেন সত্থা <span class="note">[দী॰ নি॰ ২.২১৬]</span>, তিণ্ণং মাসানং অচ্চযেন <span class="note">[দী॰ নি॰ ২.১৬৮; উদা॰ ৫১]</span>, পুব্বেন গামং, দক্খিণেন গামং, পুরত্থিমেন ধতরট্ঠো, দক্খিণেন ৰিরূল়্হকো পচ্ছিমেন ৰিরূপক্খো <span class="note">[দী॰ নি॰ ২.৩৩৬]</span>, যেন ভগৰা তেনুপসঙ্কমি <span class="note">[খু॰ পা॰ ৫.১]</span> ইচ্চাদি।</p>
<p class="bodytext">অচ্চন্তসংযোগে –</p>
<p class="bodytext">মাসেন ভুঞ্জতি, যোজনেন ধাৰতি ইচ্চাদি।</p>
<p class="bodytext">ক্রিযাপৰগ্গো <a name="M0.0184"></a> নাম ক্রিযায সীঘতরং নিট্ঠাপনং, তস্মিং জোতেতব্বে ততিযা, একাহেনেৰ বারাণসিং পাপুণি, তীহি মাসেহি অভিধম্মং দেসেসি, নৰহি মাসেহি ৰিহারং নিট্ঠাপেসি, গমনমত্তেন লভতি, ওট্ঠপহটমত্তেন পগুণং অকাসি।</p>
<p class="centered">ততিযাৰিভত্তিরাসি নিট্ঠিতো।</p>
<p class="subhead">চতুত্থীৰিভত্তিরাসি</p>
<p class="bodytext">কস্মিং অত্থে চতুত্থী?</p>
<p class="bodytext"><a name="para309"></a><span class="paranum">৩০৯</span>. <span class="bld">সম্পদানে চতুত্থী</span> <span class="note">[ক॰ ২৯৩; রূ॰ ৩০১; নী॰ ৬০৫; চতুত্থী সম্পদানে (বহূসু), চং॰ ২.১.৭৩; পা॰ ২.৩.১৩]</span>।</p>
<p class="bodytext">সম্পদানে চতুত্থী হোতি। সম্মা পদীযতে অস্সাতি সম্পদানং, সম্পটিচ্ছকন্তি ৰুত্তং হোতি।</p>
<p class="bodytext">তং <span class="bld">ৰত্থুসম্পটিচ্ছকং, ক্রিযাসম্পটিচ্ছক</span>ন্তি দুৰিধং। ভিক্খুস্স চীৰরং দেতি, বুদ্ধস্স সিলাঘতে।</p>
<p class="bodytext">পুন অনিরাকরণং, অনুমতি, আরাধনন্তি তিৰিধং হোতি। তত্থ ন নিরাকরোতি ন নিৰারেতীতি <span class="bld">অনিরাকরণং,</span> দিয্যমানং ন পটিক্খিপতীতি অত্থো। অসতি হি পটিক্খিপনে সম্পটিচ্ছনং নাম হোতীতি। কাযচিত্তেহি সম্পটিচ্ছনাকারং দস্সেত্বা পটিগ্গণ্হন্তং সম্পদানং <span class="bld">অনুমতি</span> নাম। ৰিৰিধেহি আযাচনৰচনেহি পরস্স চিত্তং আরাধেত্বা সম্পটিচ্ছন্তং <span class="bld">আরাধনং</span> নাম। বোধিরুক্খস্স জলং দেতি, ভিক্খুস্স অন্নং দেতি, যাচকস্স অন্নং দেতি।</p>
<p class="bodytext">ক্রিযাসম্পটিচ্ছকং নানাক্রিযাৰসেন বহুৰিধং।</p>
<p class="bodytext">তত্থ <a name="M0.0185"></a> রোচনক্রিযাযোগে –</p>
<p class="bodytext">তঞ্চ অম্হাকং রুচ্চতি চেৰ খমতি চ <span class="note">[ম॰ নি॰ ১.১৭৯; ম॰ নি॰ ২.৪৩৫]</span>, পব্বজ্জা মম রুচ্চতি <span class="note">[জা॰ ২.২২.৪৩]</span>, কস্স সাদুং ন রুচ্চতি, ন মে রুচ্চতি ভদ্দন্তে, উলূকস্সাভিসেচনং <span class="note">[জা॰ ১.৩.৬০]</span>। গমনং ময্হং রুচ্চতি, মাযস্মন্তানম্পি সঙ্ঘভেদো রুচ্চিত্থ <span class="note">[পারা॰ ৪১৮]</span>, যস্সাযস্মতো ন খমতি, খমতি সঙ্ঘস্স <span class="note">[পারা॰ ৪৩৮]</span>, ভত্তং ময্হং ছাদেতি, ভত্তমস্স নচ্ছাদেতি <span class="note">[চূল়ৰ॰ ২৮২]</span>, তেসং ভিক্খূনং লূখানি ভোজনানি নচ্ছাদেন্তি <span class="note">[মহাৰ॰ ২৬১ (থোকং ৰিসদিসং)]</span>। তত্থ ‘ছাদেতী’তি ইচ্ছং উপ্পাদেতীতি অত্থো।</p>
<p class="bodytext">ধারণপ্পযোগে –</p>
<p class="bodytext">ছত্তগ্গাহো রঞ্ঞো ছত্তং ধারেতি, সম্পতিজাতস্স বোধিসত্তস্স দেৰা ছত্তং ধারযিংসু।</p>
<p class="bodytext">বুদ্ধস্স সিলাঘতে, থোমেতীতি অত্থো, তুয্হং হনুতে, তুণ্হিভাৰেন ৰঞ্চেতীতি অত্থো, ভিক্খুনী ভিক্খুস্স ভুঞ্জমানস্স পানীযেন ৰা ৰিধূপনেন ৰা উপট্ঠাতি <span class="note">[পাচি॰ ৮১৬ (ৰিসদিসং)]</span>। দুতিযাপি হোতি, রঞ্ঞো উপট্ঠাতি, রাজানং উপট্ঠাতি, অহং ভোতিং উপট্ঠিস্সং <span class="note">[জা॰ ২.২২.১৯৩৪]</span>, অহং তং উপট্ঠিস্সামি, মাতাপিতুউপট্ঠানং <span class="note">[খু॰ পা॰ ৫.৬]</span>, তুয্হং সপতে, সপস্সু মে ৰেপচিত্তি <span class="note">[সং॰ নি॰ ১.২৫৩]</span>, সপথম্পি তে সম্ম অহং করোমি <span class="note">[জা॰ ২.২১.৪০৭]</span>, তৰ মযি সদ্দহনত্থং সচ্চং করোমীতি অত্থো, রঞ্ঞো সতং ধারেতি, ইধ কুলপুত্তো ন কস্সচি কিঞ্চি ধারেতি <span class="note">[অ॰ নি॰ ৪.৬২]</span>, তস্স রঞ্ঞো মযং নাগং ধারযাম। তত্থ ‘রঞ্ঞো সতং ধারেতী’তি সতং বলিধনং ৰা দণ্ডধনং ৰা নিদেতীতি <span class="note">[নিধেতীতি, নিধেম (কেচি)]</span> অত্থো, ‘‘ইণং কত্বা গণ্হাতী’’তি চ ৰদন্তি। ‘ধারযামা’তি পুন নিদেম <span class="note">[নিধেতীতি, নিধেম (কেচি)]</span>, তুয্হং সদ্দহতি, ময্হং সদ্দহতি, সদ্দহাসি সিঙ্গালস্স, সুরাপীতস্স ব্রাহ্মণ <span class="note">[জা॰ ১.১.১১৩]</span>।</p>
<p class="bodytext">দেৰাপি <a name="M0.0186"></a> তে পিহযন্তি তাদিনো <span class="note">[ধ॰ প॰ ৯৪ (তস্স পিহযন্তি)]</span>, দেৰাপি তেসং পিহযন্তি, সম্বুদ্ধানং সতীমতং <span class="note">[ধ॰ প॰ ১৮১]</span>, ‘পিহযন্তী’তি পুনপ্পুনং দট্ঠুং পত্থেন্তীতি অত্থো। দুতিযাপি হোতি, সচে মং পিহযসি, ধনং পিহেতি, হিরঞ্ঞং পিহেতি, সুৰণ্ণং পিহেতি। ততিযাপি দিস্সতি, রূপেন পিহেতি, সদ্দেন পিহেতি ইচ্চাদি।</p>
<p class="bodytext">তস্স কুজ্ঝ মহাৰীর <span class="note">[জা॰ ১.৪.৪৯]</span>, মা মে কুজ্ঝ রথেসভ <span class="note">[জা॰ ২.২২.১৬৯৬ (কুজ্ঝি)]</span>, যদিহং তস্স কুপ্পেয্যং, মাতু কুপ্পতি, পিতু কুপ্পতি, যো অপ্পদুট্ঠস্স নরস্স দুস্সতি <span class="note">[ধ॰ প॰ ১২৫; সু॰ নি॰ ৬৬৭; জা॰ ১.৫.৯৪]</span>, দুহযতি দিসানং মেঘো, পূরেতি ৰিনাসেতি ৰাতি অত্থো, অকালে ৰস্সন্তো হি ৰিনাসেতি নাম, যো মিত্তানং ন দুব্ভতি <span class="note">[জা॰ ২.২২.১৯]</span>, অদুট্ঠস্স তুৰং দুব্ভি <span class="note">[জা॰ ১.১৬.২৯৫]</span>, মিত্তানং ন দুব্ভেয্য, তিত্থিযা ইস্সন্তি সমণানং, উস্সূযন্তি দুজ্জনা গুণৰন্তানং, পতিৰিস্সকানং উজ্ঝাপেসি <span class="note">[ম॰ নি॰ ১.২২৬ (উজ্ঝাপেসি)]</span>, মা তুম্হে তস্স উজ্ঝাযিত্থ <span class="note">[উদা॰ ২৬ (ৰিসদিসং)]</span>, মহারাজানং উজ্ঝাপেতব্বং ৰিরৰিতব্বং ৰিক্কন্দিতব্বং, ক্যাহং অয্যানং অপরজ্ঝামি <span class="note">[পারা॰ ৩৮৩]</span> অয্যে ৰা, রঞ্ঞো অপরজ্ঝতি রাজানং ৰা, আরাধো মে রাজা হোতি।</p>
<p class="bodytext">পতি, আপুব্বস্স সু-ধাতুস্স অনু, পতিপুব্বস্স চ গী-ধাতুস্স যোগে সম্পদানে চতুত্থী। তত্র খো ভগৰা ভিক্খূ আমন্তেসি ‘‘ভিক্খৰো’’তি, ‘‘ভদ্দন্তে’’তি তে ভিক্খূ ভগৰতো পচ্চস্সোসুং <span class="note">[অ॰ নি॰ ১.১]</span>। এত্থ চ পুব্বৰাক্যে আমন্তনক্রিযায কত্তা ভগৰা, সো পরৰাক্যে পচ্চাসুযোগে সম্পদানং হোতি, ‘পচ্চস্সোসু’ন্তি ভদ্দন্তেতি পটিৰচনং অদংসূতি অত্থো। ভিক্খূ বুদ্ধস্স আসুণন্তি, রাজা বিম্বিসারো পিলিন্দৰচ্ছত্থেরস্স আরামিকং পটিস্সুত্বা <span class="note">[মহাৰ॰ ২৭০]</span>, অমচ্চো রঞ্ঞো বিম্বিসারস্স পটিস্সুত্বা <span class="note">[মহাৰ॰ ২৭০]</span>, সম্পটিচ্ছিত্বাতি অত্থো, ভিক্খু জনং ধম্মং সাৰেতি <a name="M0.0187"></a>, জনো তস্স ভিক্খুনো অনুগিণাতি পটিগিণাতি, সাধুকারং দেতীতি অত্থো।</p>
<p class="bodytext">আরোচনত্থযোগে –</p>
<p class="bodytext">আরোচযামি ৰো ভিক্খৰে <span class="note">[ম॰ নি॰ ১.৪১৬]</span>, পটিৰেদযামি ৰো ভিক্খৰে <span class="note">[ম॰ নি॰ ১.৪১৬]</span>, আমন্তযামি ৰো ভিক্খৰে <span class="note">[দী॰ নি॰ ২.২১৮ (ৰিসদিসং)]</span>, ধম্মং ৰো দেসেস্সামি <span class="note">[ম॰ নি॰ ৩.১০৫]</span>, ভিক্খূনং ধম্মং দেসেতি, যথা নো ভগৰা ব্যাকরেয্য, নিরুত্তিং তে পৰক্খামি, অহং তে আচিক্খিস্সামি, অহং তে কিত্তযিস্সামি, ভিক্খূনং এতদৰোচ।</p>
<p class="bodytext"><a name="para310"></a><span class="paranum">৩১০</span>. <span class="bld">তদত্থে</span> <span class="note">[ক॰ ২৭৭; রূ॰ ৩০৩; নী॰ ৫৫৪]</span>।</p>
<p class="bodytext">তস্সা তস্সা ক্রিযায অত্থোতি তদত্থো, তদত্থে সম্পদানে চতুত্থী হোতি।</p>
<p class="bodytext"><a name="para311"></a><span class="paranum">৩১১</span>. <span class="bld">সস্সায চতুত্থিযা</span> <span class="note">[ক॰ ১০৯; রূ॰ ৩০৪; নী॰ ২৭৯-৮০]</span>।</p>
<p class="bodytext">অকারন্ততো চতুত্থীভূতস্স সস্স আযো হোতি ৰা।</p>
<p class="bodytext">ৰিনযো সংৰরত্থায, সংৰরো অৰিপ্পটিসারত্থায, অৰিপ্পটিসারো পামুজ্জত্থায, পামুজ্জং পীতত্থায, পীতি পস্সদ্ধত্থায, পস্সদ্ধি সুখত্থায, সুখং সমাধত্থায, সমাধি যথাভূতঞাণদস্সনত্থায, যথাভূতঞাণদস্সনং নিব্বিদত্থায, নিব্বিদা ৰিরাগত্থায, ৰিরাগো ৰিমুত্তত্থায, ৰিমুত্তি ৰিমুত্তিঞাণদস্সনত্থায, ৰিমুত্তিঞাণদস্সনং অনুপাদাপরিনিব্বানত্থায <span class="note">[পরি॰ ৩৬৬]</span>, অত্থায হিতায সুখায দেৰমনুস্সানং <span class="note">[ম॰ নি॰ ১.৫০]</span>, অলং কুক্কুচ্চায <span class="note">[পারা॰ ৩৮]</span>, অলং সম্মোহায, পাকায ৰজতি, যুদ্ধায গচ্ছতি, গামং পিণ্ডায পাৰিসিং <span class="note">[পাচি॰ ৯০২]</span>।</p>
<p class="bodytext">তুমত্থোপি <a name="M0.0188"></a> তদত্থে সঙ্গয্হতি, অলং মিত্তে সুখাপেতুং, অমিত্তানং দুখায চ <span class="note">[জা॰ ২.১৭.১৩]</span>। লোকানুকম্পায বুদ্ধো লোকে উপ্পজ্জতি, অলং ফাসুৰিহারায, অভিঞ্ঞায সম্বোধায নিব্বানায সংৰত্ততি <span class="note">[মহাৰ॰ ১৩]</span>।</p>
<p class="bodytext">অলমত্থযোগে –</p>
<p class="bodytext">অলং মল্লো মল্লস্স, অরহতি মল্লো মল্লস্স, অলং তে ইধ ৰাসেন <span class="note">[পারা॰ ৪৩৬]</span>, অলং তে হিরঞ্ঞসুৰণ্ণেন, কিং মে একেন তিণ্ণেন <span class="note">[বু॰ ৰং॰ ২.৫৬]</span>, কিং তে জটাহি দুম্মেধ, কিং তে অজিনসাটিযা <span class="note">[ধ॰ প॰ ৩৯৪]</span>।</p>
<p class="bodytext">মঞ্ঞনাপযোগে অনাদরে অপাণিস্মিমেৰ চতুত্থী, কট্ঠস্স তুৰং মঞ্ঞে, কলিঙ্গরস্স <span class="note">[কল়িঙ্গরস্স, কল়ঙ্গরস্স (ক॰)]</span> তুৰং মঞ্ঞে, জীৰিতং তিণাযপি ন মঞ্ঞতি।</p>
<p class="bodytext">অনাদরেতি কিং? সুৰণ্ণং তং মঞ্ঞে।</p>
<p class="bodytext">অপাণিস্মিন্তি কিং? গদ্রভং তুৰং মঞ্ঞে।</p>
<p class="bodytext">গত্যত্থানং নযনত্থানঞ্চ ধাতূনং কম্মনি চতুত্থী, অপ্পো সগ্গায গচ্ছতি <span class="note">[ধ॰ প॰ ১৭৪]</span>, যো মং দকায নেতি <span class="note">[জা॰ ১.৬.৯৭]</span>, নিরযাযুপকড্ঢতি <span class="note">[ধ॰ প॰ ৩১১]</span>, মূলায পটিকস্সেয্য <span class="note">[চূল়ৰ॰ ১১১]</span>।</p>
<p class="bodytext">আসীসনক্রিযাযোগে –</p>
<p class="bodytext">আযু ভৰতো হোতু, ভদ্দং তে হোতু, ভদ্দমত্থু তে <span class="note">[জা॰ ১.৮.১৫; জা॰ ২.১৭.১]</span>, কুসলং তে হোতু, অনামযং তে হোতু, সুখং তে হোতু, অত্থং তে হোতু, হিতং তে হোতু, কল্যাণং তে হোতু, স্বাগতং তে হোতু, সোত্থি তে হোতু সোত্থি গব্ভস্স <span class="note">[ম॰ নি॰ ২.৩৫১]</span>, মঙ্গলং তে হোতু।</p>
<p class="bodytext">সম্মুতিযোগে <a name="M0.0189"></a> কম্মত্থে [ছট্ঠী], ইত্থন্নামস্স ভিক্খুনো রূপিযছড্ডকস্স সম্মুতি <span class="note">[পারা॰ ৫৯০]</span>, পত্তগাহাপকস্স সম্মুতিইচ্চাদি <span class="note">[পারা॰ ৬১৪]</span>।</p>
<p class="bodytext">আৰিকরণাদিযোগে –</p>
<p class="bodytext">তুয্হঞ্চস্স আৰি করোমি, তস্স মে সক্কো পাতুরহোসি, তস্স পহিণেয্য, ভিক্খূনং দূতং পাহেসি, কপ্পতি ভিক্খূনং আযোগো, ৰট্টতি ভিক্খূনং আযোগো, পত্থোদনো দ্বিন্নং তিণ্ণং নপ্পহোতি, একস্স পহোতি, একস্স পরিযত্তো, উপমং তে করিস্সামি <span class="note">[ম॰ নি॰ ১.২৫৮; জা॰ ২.১৯.২৪]</span>, অঞ্জলিং তে পগ্গণ্হামি <span class="note">[জা॰ ২.২২.৩২৭]</span>, তথাগতস্স ফাসু হোতি, আৰিকতা হিস্স ফাসু <span class="note">[মহাৰ॰ ১৩৪]</span>, লোকস্স অত্থো, লোকস্স হিতং, মণিনা মে অত্থো <span class="note">[পারা॰ ৩৪৪]</span>, ন মমত্থো বুদ্ধেন <span class="note">[পারা॰ ৫২]</span>, নমত্থু বুদ্ধানং নমত্থু বোধিযা <span class="note">[জা॰ ১.২.১৭]</span>, ৰিপস্সিস্স চ নমত্থু <span class="note">[দী॰ নি॰ ৩.২৭৭]</span>, নমো করোহি নাগস্স <span class="note">[ম॰ নি॰ ১.২৪৯]</span>, নমো তে পুরিসাজঞ্ঞ, নমো তে পুরিসুত্তম <span class="note">[অপ॰ থের ১.২.১২৯]</span>। সোত্থি পজানং <span class="note">[দী॰ নি॰ ১.২৭৪]</span>, সুৰত্থি পজানং ইচ্চাদি।</p>
<p class="centered">চতুত্থীৰিভত্তিরাসি নিট্ঠিতো।</p>
<p class="subhead">পঞ্চমীৰিভত্তিরাসি</p>
<p class="bodytext">কস্মিং অত্থে পঞ্চমী?</p>
<p class="bodytext"><a name="para312"></a><span class="paranum">৩১২</span>. <span class="bld">পঞ্চম্যাৰধিস্মিং</span> <span class="note">[ক॰ ২৯৫; রূ॰ ৩০৭; নী॰ ৬০৭; চং॰ ২.১.৮১; পা॰ ২.৩.২৮; ১.৪.২৪]</span>।</p>
<p class="bodytext">অৰধিযতি ৰৰত্থিযতি পদত্থো এতস্মাতি অৰধি, তস্মিং পঞ্চমী হোতি, অৰধীতি চ অপাদানং ৰুচ্চতি।</p>
<p class="bodytext">অপনেত্বা ইতো অঞ্ঞং আদদাতি গণ্হাতীতি <span class="bld">অপাদানং</span>। তং তিৰিধং নিদ্দিট্ঠৰিসযং, উপ্পাটৰিসযং, অনুমেয্যৰিসযন্তি।</p>
<p class="bodytext">তত্থ <a name="M0.0190"></a> যস্মিং অপাদানৰিসযভূতো ক্রিযাৰিসেসো সরূপতো নিদ্দিট্ঠো হোতি, তং <span class="bld">নিদ্দিট্ঠৰিসযং</span>। যথা? গামা অপেন্তি মুনযো, নগরা নিগ্গতো রাজা।</p>
<p class="bodytext">যস্মিং পন সো পাঠসেসং কত্বা অজ্ঝাহরিতব্বো হোতি, তং <span class="bld">উপ্পাটৰিসযং</span>। যথা? ৰলাহকা ৰিজ্জোততে ৰিজ্জু, অগারস্মা অনগারিযং পব্বজিতোতি <span class="note">[মহাৰ॰ ৩০]</span>। এত্থ হি ‘নিক্খমিত্বা’তি পদং অজ্ঝাহরিতব্বং।</p>
<p class="bodytext">যস্মিং পন সো নিদ্দিট্ঠো চ ন হোতি, অজ্ঝাহরিতুঞ্চ ন সক্কা, অথ খো অত্থতো অনুমানৰসেন সো ৰিঞ্ঞেয্যো হোতি, তং <span class="bld">অনুমেয্যৰিসযং</span>। যথা? মাথুরা পাটলিপুত্তকেহি অভিরূপতরা, সীলমেৰ সুতা সেয্যো <span class="note">[জা॰ ১.৫.৬৫]</span>, মযা ভিয্যো ন ৰিজ্জতি, অগ্গোহমস্মি লোকস্স, জেট্ঠোহমস্মি লোকস্স, সেট্ঠোহমস্মি লোকস্স ইচ্চাদি <span class="note">[ম॰ নি॰ ৩.২০৭]</span>। ক্রিযং ৰিনা কারকং নাম ন সিজ্ঝতীতিকত্বা উক্কংসনক্রিযা এত্থ অনুমেতব্বা হোতি। এৰং ক্রিযাপদরহিতেসু দূরযোগাদীসুপি অৰিনাভাৰিক্রিযানুমানং ৰেদিতব্বং।</p>
<p class="bodytext">পুন চলা’চলৰসেন দুৰিধং।</p>
<p class="bodytext"><span class="bld">চলং</span> যথা? পুরিসো ধাৰতা অস্সা পততি, দ্বে মেণ্ডা যুজ্ঝিত্বা অঞ্ঞমঞ্ঞতো অপসক্কন্তি। এত্থ চ যদি চলং সিযা, কথং অৰধি নাম ভৰেয্য। অচ্চুতিলক্খণো হি অৰধীতি? ৰুচ্চতে-দ্বে মেণ্ডা সকসকক্রিযায চলন্তি, ইতরীতরক্রিযায অৰধী হোন্তীতি নত্থি এত্থ অৰধিলক্খণৰিরোধোতি।</p>
<p class="bodytext"><span class="bld">অচলং</span> যথা? গামা অপেন্তি মুনযো, নগরা নিগ্গতো রাজা।</p>
<p class="bodytext">পুন <span class="bld">কাযসংসগ্গপুব্বকং, চিত্তসংসগ্গপুব্বক</span>ন্তি দুৰিধং হোতি, গামা অপেন্তি মুনযো, চোরা ভযং জাযতে। এত্থ চ ‘‘কিংৰ <a name="M0.0191"></a> দূরো ইতো গামো, ইতো সা দক্খিণা দিসা <span class="note">[দী॰ নি॰ ৩.২৭৯]</span>। ইতো একনৰুতিকপ্পে’’তি <span class="note">[দী॰ নি॰ ২.৪]</span> আদীসু ৰদন্তস্স চিত্তসংসগ্গপুব্বকম্পি ৰেদিতব্বং। ‘‘ন মাতা পুত্ততো ভাযতি, ন চ পুত্তো মাতিতো ভাযতি, ভযা ভীতো ন ভাসসী’’তি <span class="note">[জা॰ ২.২১.১৩৮]</span> পাল়ি। অত্থি তে ইতো ভযং <span class="note">[ম॰ নি॰ ২.৩৫০]</span>, নত্থি তে ইতো ভযং, যতো খেমং ততো ভযং <span class="note">[জা॰ ১.৯.৫৮]</span>, চোরা ভাযতি, চোরা ভীতো। ছট্ঠী চ, চোরস্স ভাযতি, চোরস্স ভীতো। দুতিযা চ, ‘‘কথং পরলোকং ন ভাযেয্য, এৰং পরলোকং ন ভাযেয্য, ভাযসি মং সমণ <span class="note">[সু॰ নি॰ সূচিলোমসুত্ত]</span>, নাহং তং ভাযামি <span class="note">[সু॰ নি॰ সূচিলোমসুত্ত]</span>, ভাযিতব্বং ন ভাযতি, নাহং ভাযামি ভোগিনং <span class="note">[জা॰ ২.২২.৮৩৫]</span>, ন মং মিগা উত্তসন্তী’’তি <span class="note">[জা॰ ২.২২.৩০৭]</span> পাল়িপদানি দিস্সন্তি। তত্থ ‘‘ভোগিন’ন্তি নাগং, চোরা তসতি উত্তসতি চোরস্স ৰা, সব্বে তসন্তি দণ্ডস্স <span class="note">[ধ॰ প॰ ১২৯]</span>, পাপতো ওত্তপ্পতি জিগুচ্ছতি হরাযতি পাপেন ৰা।</p>
<p class="bodytext">যতো কিঞ্চি সিপ্পং ৰা ৰিজ্জং ৰা ধম্মং ৰা গণ্হাতি, তস্মিং অক্খাতরি পঞ্চমী, উপজ্ঝাযা অধীতে, উপজ্ঝাযা সিপ্পং গণ্হাতি, দ্বাসীতি বুদ্ধতো গণ্হিং, দ্বে সহস্সানি ভিক্খুতো। চতুরাসীতিসহস্সানি, যেমে ধম্মা পৰত্তিনো <span class="note">[থেরগা॰ ১০২৭]</span>।</p>
<p class="bodytext">যতো সুণাতি, তস্মিং পঞ্চমী, ছট্ঠী চ, ইতো সুত্বা, ইমস্স সুত্বা ৰা, যম্হা ধম্মং ৰিজানেয্য, সম্মাসম্বুদ্ধদেসিতং <span class="note">[ধ॰ প॰ ৩৯২]</span>।</p>
<p class="bodytext">যতো লভতি, তস্মিং পঞ্চমী, সঙ্ঘতো লভতি, গণতো লভতি।</p>
<p class="bodytext">যতো পরাজযতি, যতো পভৰতি, যতো জাযতি, তস্মিং পঞ্চমী, বুদ্ধস্মা পরাজযন্তি অঞ্ঞতিত্থিযা, পাল়িযং পন পরাজিযোগে অপাদানং পাঠসেসৰসেন লব্ভতি, তস্মিং খো <a name="M0.0192"></a> পন সঙ্গামে দেৰা জিনিংসু, অসুরা পরাজিনিংসু। এত্থ দেৰেহি পরাজিনিংসূতি পাঠসেসো। ‘‘মযং জিতাম্হা অম্বকায। হিমৰন্তা পভৰন্তি পঞ্চ মহানদিযো <span class="note">[অ॰ নি॰ অট্ঠ॰ ৩.৮.১৯]</span>, অযং ভাগীরথী গঙ্গা, হিমৰন্তা পভাৰিতা’’তি পাল়ি <span class="note">[অপ॰ থের ১.১.২৫৫]</span>, চোরা ভযং জাযতে, কামতো জাযতে ভযং <span class="note">[ধ॰ প॰ ২১৫]</span>, জাতং সরণতো ভযং <span class="note">[জা॰ ১.১.৩৬; ১.২.১৩; ১.৯.৫৬, ৫৭, ৫৯]</span>, যংকিঞ্চি ভযং ৰা ৰেরং ৰা উপদ্দৰো ৰা উপসগ্গো ৰা জাযতি, সব্বং তং বালতো জাযতি, নো পণ্ডিততো, কামতো জাযতী সোকো <span class="note">[ধ॰ প॰ ২১৪]</span>, উভতো সুজাতো পুত্তো <span class="note">[দী॰ নি॰ ১.৩১১]</span>, উরস্মা জাতো, উরে জাতো ৰা, চীৰরং উপ্পজ্জেয্য সঙ্ঘতো ৰা গণতো ৰা ঞাতিমিত্ততো ৰা <span class="note">[পারা॰ ৫০০ (থোকং ৰিসদিসং)]</span>।</p>
<p class="bodytext">অঞ্ঞত্থানং যোগে পঞ্চমী, ততো অঞ্ঞং, ততো পরং <span class="note">[মহাৰ॰ ৩৪৬]</span>, ততো অপরেন সমযেন <span class="note">[পারা॰ ১৯৫]</span>।</p>
<p class="bodytext">উপসগ্গানং যোগে পন –</p>
<p class="bodytext"><a name="para313"></a><span class="paranum">৩১৩</span>. <span class="bld">অপপরীহি ৰজ্জনে</span> <span class="note">[ক॰ ২৭২; রূ॰ ৩০৯; নী॰ ৫৫৮, ৫৬৮; চং॰ ২.১.৮২; পা॰ ১.৪.৮৮; ২.৩.১০]</span>।</p>
<p class="bodytext">ৰজ্জনে পৰত্তেহি অপ, পরীহি যোগে পঞ্চমী হোতি।</p>
<p class="bodytext">অপপব্বতা ৰস্সতি দেৰো, পরিপব্বতা ৰস্সতি দেৰো, অপসালায আযন্তি ৰাণিজা, পরিসালায আযন্তি ৰাণিজা, পব্বতং সালং ৰজ্জেত্বাতি অত্থো। কচ্চাযনে পন ‘‘উপরিপব্বতা দেৰো ৰস্সতী’’তি পাঠো <span class="note">[পোরাণপাঠো]</span>, পরিপব্বতাতি যুত্তো। উপরিযোগে পন সত্তমীযেৰ দিস্সতি – ‘‘তস্মিং উপরিপব্বতে <span class="note">[ম॰ নি॰ ৩.২১৬; জা॰ ১.৮.১৬]</span>, উপরিপাসাদে <span class="note">[দী॰ নি॰ ২.৪০৮]</span>, উপরিৰেহাসে, উপরিৰেহাসকুটিযা’’তি, <span class="note">[পাচি॰ ১৩০]</span> তত্থ পব্বতস্স উপরি উপরিপব্বতন্তি অত্থো।</p>
<p class="bodytext"><a name="para314"></a><span class="paranum">৩১৪</span>. <span class="bld">পটিনিধিপটিদানেসু পতিনা</span> <span class="note">[ক॰ ২৭২; রূ॰ ৩০৯; নী॰ ৫৫৮, ৫৬৮; চং॰ ২.১.৮৩; পা॰ ২.৩.১১; ১.৪.৯.২]</span>।</p>
<p class="bodytext">পটিনিধি <a name="M0.0193"></a> নাম পটিবিম্বট্ঠপনং, পটিদানং নাম পটিভণ্ডদানং তেসু পৰত্তেন পতিনা যোগে পঞ্চমী হোতি।</p>
<p class="bodytext">বুদ্ধস্মা পতি সারিপুত্তো ধম্মং দেসেতি, তেলস্মা পতি ঘতং দেতি।</p>
<p class="bodytext"><a name="para315"></a><span class="paranum">৩১৫</span>. <span class="bld">রিতে দুতিযা চ</span> <span class="note">[ক॰ ২৭২; রূ॰ ৩০৯; নী॰ ৫৫৮, ৫৬৮; চং॰ ২.১.৮৪; পা॰ ২.৩.২৯]</span>।</p>
<p class="bodytext">রিতেসদ্দেন যোগে পঞ্চমী হোতি দুতিযা চ।</p>
<p class="bodytext">রিতে সদ্ধম্মা, রিতে সদ্ধম্মং।</p>
<p class="bodytext"><a name="para316"></a><span class="paranum">৩১৬</span>. <span class="bld">ৰিনাঞ্ঞত্রেহি ততিযা চ</span> <span class="note">[ক॰ ২৭২; রূ॰ ৩০৯; নী॰ ৫৫৮, ৫৬৮; চং॰ ২.১.৮৫; পা॰ ২.৩.৩২; ‘ৰিনাঞ্ঞত্র ততিযাচ’ (বহূসু)]</span>।</p>
<p class="bodytext">ৰজ্জনে পৰত্তেহি ৰিনা, অঞ্ঞত্রসদ্দেহি যোগে পঞ্চমী, দুতিযা, ততিযা চ হোন্তি।</p>
<p class="bodytext">ৰিনা সদ্ধম্মা, ৰিনা সদ্ধম্মং, ৰিনা সদ্ধম্মেন, অঞ্ঞত্র সদ্ধম্মা, অঞ্ঞত্র সদ্ধম্মং, অঞ্ঞত্র সদ্ধম্মেন।</p>
<p class="bodytext"><a name="para317"></a><span class="paranum">৩১৭</span>. <span class="bld">পুথুনানাহি চ</span> <span class="note">[ক॰ ২৭২; রূ॰ ৩০৯; নী॰ ৫৫৮, ৫৬৮; চং॰ ২.১.৮৬; পা॰ ২.৩.৩২; ‘পুথনানাহি চ’ (বহূসু)]</span>।</p>
<p class="bodytext">ৰজ্জনে পৰত্তেহি পুথু, নানাসদ্দেহি চ যোগে পঞ্চমী, ততিযা চ হোন্তি।</p>
<p class="bodytext">পুথগেৰ জনস্মা, পুথগেৰ জনেন, নানা সদ্ধম্মা, নানা সদ্ধম্মেন, পিযেহি মনাপেহি নানাভাৰো ৰিনাভাৰো <span class="note">[দী॰ নি॰ ২.১৮৩; চূল়ৰ॰ ৪৩৭]</span>। ‘‘তে ভিক্খূ নানাকুলা পব্বজিতা’’তি এত্থ পন নানাপ্পকারত্থো নানাসদ্দো, ন ৰজ্জনত্থো, এত্থ চ ৰজ্জনত্থো নাম ৰিযোগত্থো অসম্মিস্সত্থো।</p>
<p class="bodytext">মরিযাদা’ভিৰিধীসু <a name="M0.0194"></a> পৰত্তেহি আসদ্দ, যাৰসদ্দেহি যোগেপি পঞ্চমী, দুতিযা চ।</p>
<p class="bodytext">তত্থ যস্স অৰধিনো সম্বন্ধিনী ক্রিযা, তং বহিকত্বা পৰত্ততি, সো <span class="bld">মরিযাদো</span>। যথা? আপব্বতা খেত্তং তিট্ঠতি আপব্বতং ৰা, যাৰপব্বতা খেত্তং তিট্ঠতি যাৰপব্বতং ৰা।</p>
<p class="bodytext">যস্স সম্বন্ধিনী ক্রিযা, তং অন্তোকত্বা ব্যাপেত্বা পৰত্ততি, সো <span class="bld">অভিৰিধি</span>। যথা? আভৰগ্গা ভগৰতো কিত্তিসদ্দো অব্ভুগ্গতো আভৰগ্গং ৰা, ভৰতো আভৰগ্গং ধম্মতো আগোত্রভুং সৰন্তীতি আসৰা, যাৰভৰগ্গা যাৰভৰগ্গং ৰা, তাৰদেৰ যাৰব্রহ্মলোকা সদ্দো অব্ভুগ্গতো।</p>
<p class="bodytext">আরব্ভে, সহত্থে চ পঞ্চমী, যতোহং ভগিনি অরিযায জাতিযা জাতো <span class="note">[ম॰ নি॰ ২.৩৫১]</span>, যতো পট্ঠাযাতি অত্থো। যতো সরামি অত্তানং, যতো পত্তোস্মি ৰিঞ্ঞুতং <span class="note">[জা॰ ২.২২.৩০৭]</span>। যতো পট্ঠায, যতো পভুতি।</p>
<p class="bodytext">সহত্থে –</p>
<p class="bodytext">সহ সব্বঞ্ঞুতঞ্ঞাণপ্পটিলাভা, সহ পরিনিব্বানা <span class="note">[দী॰ নি॰ ২.২২০]</span>, সহ দস্সনুপ্পাদা।</p>
<p class="bodytext">‘‘উপ্পাদা ৰা তথাগতানং অনুপ্পাদা ৰা তথাগতান’’ন্তি <span class="note">[সং॰ নি॰ ২.২০]</span>, এত্থ ভাৰলক্খণে পঞ্চমী।</p>
<p class="bodytext">‘‘সহত্থা দানং দেতি, সহত্থা পটিগ্গণ্হাতী’’তি এত্থ করণে।</p>
<p class="bodytext">‘‘অজ্জতগ্গে পাণুপেতং <span class="note">[দী॰ নি॰ ১.২৫০]</span>, তদগ্গে খো ৰাসেট্ঠ’’ইচ্চাদীসু <span class="note">[দী॰ নি॰ ৩.১৩০]</span>, আরব্ভে সত্তমী।</p>
<p class="bodytext">‘‘যত্বাধিকরণং <a name="M0.0195"></a> <span class="note">[দী॰ নি॰ ১.২১৩]</span>, যতোনিদানং <span class="note">[সু॰ নি॰ ২৭৫]</span>, ততোনিদানং’’ ইচ্চাদীসু <span class="note">[ম॰ নি॰ ১.২৩৮]</span> ৰাক্যে ইচ্ছিতে সতি হেত্বত্থে পঞ্চমী, সমাসে ইচ্ছিতে সতি অত্থমত্তে পঞ্চমী।</p>
<p class="bodytext">দ্বিন্নং কারকানং ক্রিযানঞ্চ মজ্ঝে পৰত্তকালদ্ধানৰাচীহি পঞ্চমী, লুদ্দকো পক্খস্মা মিগং ৰিজ্ঝতি, কোসা কুঞ্জরং ৰিজ্ঝতি। এত্থ চ লুদ্দকো সকিং মিগং ৰিজ্ঝিত্বা পক্খব্ভন্তরম্হি ন ৰিজ্ঝি, পক্খে পরিপুণ্ণে পুন ৰিজ্ঝতি, পক্খসদ্দো দ্বিন্নং ৰিজ্ঝনৰারানং মজ্ঝে কালৰাচী হোতি, দ্বেপি ৰিজ্ঝনক্রিযা কারকেহি সহেৰ সিজ্ঝন্তীতি কারকানঞ্চ মজ্ঝেতি ৰুচ্চতি। ৰুত্তিযং পন ‘‘অজ্জ ভুত্বা দেৰদত্তো দ্বিহে ভুঞ্জিস্সতি, দ্বিহা ভুঞ্জিস্সতি, অত্রট্ঠো’যমিস্সাসো কোসে লক্খং ৰিজ্ঝতি, কোসা লক্খং ৰিজ্ঝতী’’তি <span class="note">[মোগ॰ ৭৯]</span> এৰং সত্তমীৰসেন পরিপুণ্ণৰাক্যম্পি ৰুত্তং। পাল়িযং ‘‘অনাপত্তি ছব্বস্সা করোতি <span class="note">[পারা॰ ৫৬৪]</span>, অতিরেকছব্বস্সা করোতী’’তি <span class="note">[পারা॰ ৫৬৪]</span>, ‘‘ছব্বস্সানী’’তিপি পাঠো।</p>
<p class="bodytext">রক্খনত্থানং যোগে –</p>
<p class="bodytext">যঞ্চ ৰত্থুং গুত্তং ইচ্ছিযতে, যতো চ গুত্তং ইচ্ছিযতে, তত্থ পঞ্চমী, যৰেহি গাৰো রক্খতি ৰারেতি, তণ্ডুলা কাকে রক্খতি ৰারেতি, তং মং পুঞ্ঞা নিৰারেসি, পাপা চিত্তং নিৰারযে <span class="note">[ধ॰ প॰ ১১৬]</span>, ন নং জাতি নিৰারেতি, দুগ্গত্যা গরহায ৰা <span class="note">[সু॰ নি॰ ১৪১ (ন নে)]</span>। রাজতো ৰা চোরতো ৰা আরক্খং গণ্হন্তু।</p>
<p class="bodytext">অন্তরধানত্থযোগে –</p>
<p class="bodytext">যস্স অদস্সনং ইচ্ছিযতি, তস্মিং পঞ্চমী, উপজ্ঝাযা অন্তরধাযতি সিস্সো, নিলীযতীতি অত্থো। পাল়িযং পন যস্স অদস্সনং ইচ্ছিযতি, তস্মিং ছট্ঠী এৰ- ‘‘অন্তরধাযিস্সামি সমণস্স <a name="M0.0196"></a> গোতমস্স, অন্তরধাযিস্সামি সমণস্স গোতমস্সা’’তি। ‘‘ন সক্খি মে অন্তরধাযিতু’’ন্তি পাল়ি, ‘অন্তরধাযিস্সামী’তি অন্তরিতে অচক্খুৰিসযে ঠানে অত্তানং ঠপেস্সামীত্যত্থো, নিলীযিস্সামীতি ৰুত্তং হোতি।</p>
<p class="bodytext">যস্মিং ঠানে অন্তরধাযতি, তস্মিং সত্তমী এৰ দিস্সতি, অতিখিপ্পং লোকে চক্খু অন্তরধাযিস্সতি <span class="note">[দী॰ নি॰ ২.২২৪ (ৰিসদিসং)]</span>, জেতৰনে অন্তরধাযিত্বা, ব্রহ্মলোকে অন্তরধাযিত্বা, মদ্দকুচ্ছিস্মিং অন্তরধাযিত্বা, তত্থেৰন্তরধাযী <span class="note">[সং॰ নি॰ ১.১]</span> ইচ্চাদি। ‘‘ভগৰতো পুরতো অন্তরধাযিত্বা’’তি এত্থপি তোসদ্দো সত্তম্যত্থে এৰ। ‘‘সক্কো নিমিস্স রঞ্ঞো সম্মুখে অন্তরহিতো’’তি পাল়ি। ‘ধজতৰনে অন্তরধাযিত্বা’তি জেতৰনে অঞ্ঞেসং অদস্সনং কত্বা, অঞ্ঞেসং অচক্খুৰিসযং কত্বাতি অত্থো। ‘‘অন্ধকারো অন্তরধাযতি, আলোকো অন্তরধাযতি, সদ্ধম্মো অন্তরধাযতি, সাসনং অন্তরধাযতি’’ ইচ্চাদীসু পন ছট্ঠী, সত্তমিযো যথাসম্ভৰং ৰেদিতব্বা।</p>
<p class="bodytext">দূরত্থযোগে –</p>
<p class="bodytext">কিংৰ দূরো ইতো গামো, কচ্চি আরা পমাদম্হা <span class="note">[সু॰ নি॰ ১৫৬]</span>, অথো আরা পমাদম্হা <span class="note">[সু॰ নি॰ ১৫৭]</span>, গামতো অৰিদূরে, আরকা তে মোঘপুরিসা ইমস্মা ধম্মৰিনযা, আরকা তেহি ভগৰা, কিলেসেহি আরকাতি অরহং, আরা সো আসৰক্খযা <span class="note">[ধ॰ প॰ ২৫৩]</span>। দুতিযা চ ততিযা চ ছট্ঠী চ, আরকা ইমং ধম্মৰিনযং ইমিনা ধম্মৰিনযেন ৰা, আরকা মন্দবুদ্ধীনং <span class="note">[ৰিসুদ্ধি টী॰ ১.১৩০]</span>।</p>
<p class="bodytext">দূরত্থে –</p>
<p class="bodytext">দূরতোৰ নমস্সন্তি, অদ্দসা খো ভগৰন্তং দূরতোৰ আগচ্ছন্তং <span class="note">[দী॰ নি॰ ১.৪০৯]</span>, কিন্নু তিট্ঠথ আরকা, তস্মা তিট্ঠাম আরকা। দুতিযা চ ততিযা চ, দূরং গামং আগতো, দূরেন গামেন আগতো <a name="M0.0197"></a>, দূরা গামা আগতো ইচ্চেৰত্থো, দূরং গামেন ৰা।</p>
<p class="bodytext">অন্তিকত্থযোগে –</p>
<p class="bodytext">অন্তিকং গামা, আসন্নং গামা, সমীপং গামা। দুতিযা চ ততিযা চ ছট্ঠী চ, অন্তিকং গামং, অন্তিকং গামেন, অন্তিকং গামস্স।</p>
<p class="bodytext">কালদ্ধানং পরিমাণৰচনে –</p>
<p class="bodytext">ইতো মথুরায চতূসু যোজনেসু সঙ্কস্সং, রাজগহতো পঞ্চচত্তালীসযোজনে সাৰত্থি, ইতো একনৰুতিকপ্পে <span class="note">[দী॰ নি॰ ২.৪]</span>, ইতো একতিংসে কপ্পে <span class="note">[দী॰ নি॰ ২.৪]</span>, ইতো সত্তমে দিৰসে, ইতো তিণ্ণং মাসানং অচ্চযেন পরিনিব্বাযিস্সামি <span class="note">[দী॰ নি॰ ২.১৬৮; উদা॰ ৫১]</span> ইচ্চাদি।</p>
<p class="bodytext">পমাণত্থে –</p>
<p class="bodytext">আযামতো চ ৰিত্থারতো চ যোজনং, পরিক্খেপতো নৰযোজনসতপরিমাণো মজ্ঝিমদেসো পরিক্খেপেন ৰা, দীঘসো নৰৰিদত্থিযো <span class="note">[পাচি॰ ৫৪৮]</span>, যোজনং আযামেন যোজনং ৰিত্থারেন যোজনং উব্বেধেন সাসপরাসি <span class="note">[সং॰ নি॰ ২.১২৯]</span> ইচ্চাদি।</p>
<p class="bodytext">ত্বালোপেপি পঞ্চমী। এত্থ চ ত্বালোপো নাম পরিপুণ্ণৰাক্যে লদ্ধব্বস্স ত্বান্তপদস্স অপরিপুণ্ণৰাক্যে নত্থি ভাৰো, যঞ্চ পদং ত্বান্তপদে সতি কম্মং ৰা হোতি অধিকরণং ৰা। তং ত্বান্তপদে অসতি পদন্তরে অৰধি হোতি, তস্মিং পঞ্চমী, পাসাদা ৰা পাসাদং সঙ্কমেয্য <span class="note">[সং॰ নি॰ ১.১৩২]</span>, হত্থিক্খন্ধা ৰা হত্থিক্খন্ধং সঙ্কমেয্য <span class="note">[সং॰ নি॰ ১.১৩২]</span> ইচ্চাদি। এত্থ চ পঠমং একং পাসাদং অভিরূহিত্বা পুন অঞ্ঞং পাসাদং সঙ্কমেয্যাতি ৰা পঠমং একস্মিং পাসাদে নিসীদিত্বা পুন অঞ্ঞং পাসাদং সঙ্কমেয্যাতি ৰা এৰং পরিপুণ্ণৰাক্যং ৰেদিতব্বং। ‘‘অন্ধকারা ৰা অন্ধকারং গচ্ছেয্য, তমা ৰা <a name="M0.0198"></a> তমং গচ্ছেয্যা’’তি <span class="note">[সং॰ নি॰ ১.১৩২]</span> পাল়ি। তথা রট্ঠা রট্ঠং ৰিচরতি, গামা গামং ৰিচরতি, ৰনা ৰনং ৰিচরতি, ৰিহারতো ৰিহারং গচ্ছতি, পরিৰেণতো পরিৰেণং গচ্ছতি, ভৰতো ভৰং গচ্ছতি, কুলতো কুলং গচ্ছতি ইচ্চাদি। তথা ৰিনযা ৰিনযং পুচ্ছতি, অভিধম্মা অভিধম্মং পুচ্ছতি, ৰিনযা ৰিনযং কথেতি, অভিধম্মা অভিধম্মং কথেতি। এত্থপি পঠমং একং ৰিনযৰচনং পুচ্ছিত্বা ৰা একস্মিং ৰিনযৰচনে ঠত্বা ৰা পুন অঞ্ঞং ৰিনযৰচনং পুচ্ছতীতি পরিপুণ্ণৰাক্যং ৰেদিতব্বং। ৰুত্তিযং পন ‘‘পাসাদং আরুয্হ পেক্খতি, পাসাদা পেক্খতি, আসনে পৰিসিত্বা পেক্খতি, আসনা পেক্খতী’’তি ৰুত্তং।</p>
<p class="bodytext">দিসত্থযোগে দিসত্থে চ পঞ্চমী, ইতো সা পুরিমা দিসা <span class="note">[দী॰ নি॰ ৩.২৭৮]</span>, ইতো সা দক্খিণা দিসা <span class="note">[দী॰ নি॰ ৩.২৭৮]</span>, অৰীচিতো উপরি, উদ্ধং পাদতলা, অধো কেসমত্থকা <span class="note">[দী॰ নি॰ ২.৩৭৭; ম॰ নি॰ ১.১১০]</span>।</p>
<p class="bodytext">দিসত্থে –</p>
<p class="bodytext">পুরিমতো গামস্স, দক্খিণতো গামস্স, উপরিতো পব্বতস্স, হেট্ঠতো পাসাদস্স, পুরত্থিমতো, দক্খিণতো, যতো খেমং, ততো ভযং <span class="note">[জা॰ ১.৯.৫৮]</span>, যতো যতো সম্মসতি, খন্ধানং উদযব্বযং <span class="note">[ধ॰ প॰ ৩৭৪]</span> ইচ্চাদি।</p>
<p class="bodytext">পুব্বাদিযোগেপি পঞ্চমী, পুব্বেৰ মে সম্বোধা <span class="note">[অ॰ নি॰ ৩.১০৪]</span>, ইতো পুব্বে, ততো পুব্বে, ইতো পরা পচ্চন্তিমা জনপদা <span class="note">[মহাৰ॰ ২৫৯]</span>, ততো পুরে, ততো পচ্ছা, ততো উত্তরি <span class="note">[পারা॰ ৪৯৯]</span> ইচ্চাদি।</p>
<p class="bodytext">ৰিভত্তত্থে চ পঞ্চমী ছট্ঠী চ। ৰিভত্তি নাম পগেৰ ৰিসুংভূতস্স অত্থস্স কেনচি অধিকেন ৰা হীনেন ৰা ভাগেন তদঞ্ঞতো পুথক্করণং, মাথুরা পাটলিপুত্তকেহি অভিরূপতরা, যতো পণীততরো ৰা ৰিসিট্ঠতরো ৰা নত্থি, অত্তদন্তো ততো ৰরং <span class="note">[ধ॰ প॰ ৩২২]</span>, ছন্নৰুতীনং পাসণ্ডানং পৰরং যদিদং সুগতৰিনযো <a name="M0.0199"></a>, সদেৰকস্স লোকস্স, সত্থা লোকে অনুত্তরো, অগ্গোহমস্মি লোকস্স <span class="note">[ম॰ নি॰ ৩.২০৭]</span>, জেট্ঠোহমস্মি লোকস্স <span class="note">[ম॰ নি॰ ৩.২০৭]</span>, সেট্ঠোহমস্মি লোকস্স <span class="note">[ম॰ নি॰ ৩.২০৭]</span>, পঞ্ঞৰন্তা নাম সারিপুত্ততো হীনা সারিপুত্তস্স ৰা, ততো অধিকং ৰা ঊনং ৰা ন ৰট্টতি ইচ্চাদি।</p>
<p class="bodytext">ৰিরমণত্থযোগে –</p>
<p class="bodytext">আরতী ৰিরতী পাপা <span class="note">[খু॰ পা॰ ৫.৮]</span>, পাণাতিপাতা ৰেরমণি <span class="note">[খু॰ পা॰ ২.১]</span> ইচ্চাদি।</p>
<p class="bodytext">সুদ্ধত্থযোগে –</p>
<p class="bodytext">লোভনীযেহি ধম্মেহি সুদ্ধো ইচ্চাদি।</p>
<p class="bodytext">মোচনত্থযোগে পঞ্চমী ততিযা চ, সো পরিমুচ্চতি জাতিযা জরায মরণেন সোকেহি পরিদেৰেহি দুক্খেহি দোমনস্সেহি উপাযাসেহি, পরিমুত্তো সো দুক্খস্মাতি ৰদামি <span class="note">[সং॰ নি॰ ৩.২৯]</span>, মোক্খন্তি মারবন্ধনা <span class="note">[ধ॰ প॰ ৩৭]</span>, ন তে মুচ্চন্তি মচ্চুনা ইচ্চাদি, সব্বত্থ অৰধিঅত্থো ৰেদিতব্বো।</p>
<p class="bodytext">হেত্বত্থে –</p>
<p class="bodytext">কস্মা হেতুনা, কেন হেতুনা, কস্মা নু তুম্হং কুলে দহরা ন মিয্যরে <span class="note">[জা॰ ১.১০.৯২ (মীযরে)]</span>, তস্মাতিহ ভিক্খৰে <span class="note">[সং॰ নি॰ ২.১৫৭]</span>। দুতিযা ততিযা ছট্ঠী চ, কিংকারণং <span class="note">[জা॰ অট্ঠ॰ ৬.২২.উমঙ্গজাতকৰণ্ণনা]</span>, যত্বাধিকরণং <span class="note">[দী॰ নি॰ ১.২১৩]</span>, যতোনিদানং <span class="note">[সু॰ নি॰ ২৭৫]</span>, ততোনিদানং <span class="note">[ম॰ নি॰ ১.২৩৮]</span>, কেন কারণেন <span class="note">[জা॰ অট্ঠ॰ ৪.২০.মাতঙ্গজাতকৰণ্ণনা]</span>, তং কিস্সহেতু <span class="note">[ম॰ নি॰ ১.২]</span>, কিস্স তুম্হে কিলমথ ইচ্চাদি।</p>
<p class="bodytext">ৰিৰেচনত্থযোগে –</p>
<p class="bodytext">ৰিৰিচ্চেৰ কামেহি ৰিৰিচ্চ অকুসলেহি ধম্মেহি <span class="note">[দী॰ নি॰ ১.২২৬]</span>, ৰিৰিত্তো পাপকা ধম্মা।</p>
<p class="bodytext">বন্ধনত্থযোগে <a name="M0.0200"></a> –</p>
<p class="bodytext"><a name="para318"></a><span class="paranum">৩১৮</span>. <span class="bld">পঞ্চমীণে ৰা</span> <span class="note">[ক॰ ২৯৬; রূ॰ ৩১৪; নী॰ ৬০৮; চং॰ ২.১.৬৯; পা॰ ২.৩.২৪]</span>।</p>
<p class="bodytext">ইণভূতে হেতুম্হি পঞ্চমী হোতি ৰা।</p>
<p class="bodytext">সতস্মা বন্ধো নরো সতেন ৰা।</p>
<p class="bodytext"><a name="para319"></a><span class="paranum">৩১৯</span>. <span class="bld">গুণে</span> <span class="note">[চং॰ ২.১.৭০; পা॰ ২.৩.২৫]</span>।</p>
<p class="bodytext">অজ্ঝত্তভূতো হেতু গুণো নাম, অগুণোপি ইধ গুণোত্বেৰ ৰুচ্চতি, তস্মিং পঞ্চমী হোতি ৰা।</p>
<p class="bodytext">জল়ত্তা বন্ধো নরো জল়ত্তেন ৰা, অত্তনো বালত্তাযেৰ বন্ধোতি অত্থো, পঞ্ঞায বন্ধনা মুত্তো, ৰাচায মরতি, ৰাচায মুচ্চতি, ৰাচায পিযো হোতি, ৰাচায দেস্সো, ইস্সরিযা জনং রক্খতি রাজা ইস্সরিযেন ৰা, সীলতো নং পসংসন্তি <span class="note">[অ॰ নি॰ ৪.৬]</span> সীলেন ৰা, হুত্বা অভাৰতো অনিচ্চা, উদযব্বযপীল়নতো দুক্খা, অৰিজ্জানিরোধা সঙ্খারনিরোধো <span class="note">[উদা॰ ২]</span>, সঙ্খারনিরোধা ৰিঞ্ঞাণনিরোধো <span class="note">[উদা॰ ২]</span>, চতুন্নং অরিযসচ্চানং অনঞ্ঞা অপ্পটিৰেধা দীঘমদ্ধানং সংসরন্তি <span class="note">[দী॰ নি॰ ২.১৮৬ (ৰিসদিসং)]</span> ইচ্চাদি।</p>
<p class="bodytext">পঞ্হা, কথনেসুপি পঞ্চমী, কুতো ভৰং, অহং পাটলিপুত্ততো ইচ্চাদি।</p>
<p class="bodytext">থোকত্থেপি অসত্বৰচনে পঞ্চমী, সত্বং ৰুচ্চতি দব্বং, থোকা মুচ্চতি থোকেন ৰা, মুচ্চনমত্তং হোতীতি ৰুত্তং হোতি ‘‘নদিং তরন্তো মনং ৰুল়্হো’’তি <span class="note">[মহাৰ॰ ১৪৮]</span> এত্থ ৰিয। অপ্পমত্তকা মুচ্চতি অপ্পমত্তকেন ৰা, কিচ্ছা মুচ্চতি কিচ্ছেন ৰা, কিচ্ছা লদ্ধো পিযো পুত্তো <span class="note">[জা॰ ২.২২.৩৫৩]</span>, কিচ্ছা মুত্তা’ম্হ দুক্খস্মা, যাম দানি মহোসধ <span class="note">[জা॰ ২.২২.৭০০]</span>।</p>
<p class="bodytext">অসত্বৰচনেতি <a name="M0.0201"></a> কিং? পচ্চতি মুনিনো ভত্তং, থোকং থোকং ঘরে ঘরেতি <span class="note">[থেরগা॰ ২৪৮ (কুলে কুলে)]</span>।</p>
<p class="bodytext">‘‘অনুপুব্বেন মেধাৰী, থোকং থোকং খণে খণে <span class="note">[ধ॰ প॰ ২৩৯]</span>’’ ইচ্চাদীসু ক্রিযাৰিসেসনে দুতিযা।</p>
<p class="bodytext">অকত্তরিপি পঞ্চমী, তস্স কম্মস্স কতত্তা উপচিতত্তা উস্সন্নত্তা ৰিপুলত্তা তথাগতো সুপ্পতিট্ঠিতপাদো হোতি <span class="note">[দী॰ নি॰ ৩.২০১]</span>। এত্থ চ ‘অকত্তরী’তি অকারকে ঞাপকহেতুম্হীতি ৰদন্তি। ঞাসে পন ‘‘অকত্তরীতি হেত্বত্থে সঙ্গণ্হাতি। যত্থ হি কত্তুবুদ্ধি সঞ্জাযতে, সোৰ কত্তা ন হোতীতি ৰত্তুং সক্কা’’তি ৰুত্তং। এতেন কত্তুসদিসো জনকহেতু অকত্তা নামাতি দীপেতি, কম্মস্স কতত্তাইচ্চাদি চ জনকহেতু এৰাতি।</p>
<p class="bodytext">ভিয্যত্থযোগে –</p>
<p class="bodytext">যোধ সীতঞ্চ উণ্হঞ্চ, তিণা ভিয্যো ন মঞ্ঞতি <span class="note">[দী॰ নি॰ ৩.২৫৩]</span>, সুখা ভিয্যো সোমনস্সং <span class="note">[দী॰ নি॰ ২.২৮৭]</span>, খন্ত্যা ভিয্যো ন ৰিজ্জতি <span class="note">[সং॰ নি॰ ১.২৫০]</span>, মযা ভিয্যো ন ৰিজ্জতি, সোতুকামাত্থ তুম্হে ভিক্খৰে ভিয্যোসোমত্তায পুব্বেনিৰাসকথং, অত্তমনো ত্বং হোহি পরং ৰিয মত্তায, অহম্পি অত্তমনো হোমি পরং ৰিয মত্তায।</p>
<p class="centered">পঞ্চমীৰিভত্তিরাসি নিট্ঠিতো।</p>
<p class="subhead">ছট্ঠীৰিভত্তিরাসি</p>
<p class="bodytext">কস্মিং অত্থে ছট্ঠী?</p>
<p class="bodytext"><a name="para320"></a><span class="paranum">৩২০</span>. <span class="bld">ছট্ঠী সম্বন্ধে</span> <span class="note">[ক॰ ৩০১; রূ॰ ৩১৫; নী॰ ৬০৯; চং॰ ২.১.৯৫; পা॰ ২.৩.৫০]</span>।</p>
<p class="bodytext">দ্বিন্নং সম্বন্ধীনং কেনচি পকারেন আযত্তভাৰো সম্বন্ধো নাম, সম্বন্ধে জোতেতব্বে ৰিসেসনসম্বন্ধিম্হি ছট্ঠী হোতি।</p>
<p class="bodytext">তত্থ <a name="M0.0202"></a> ক্রিযাকারকসঞ্জাতো অস্সেদম্ভাৰহেতুকো সম্বন্ধো নামাতি ৰুত্তং। তত্থ দ্বে সম্বন্ধিনো অঞ্ঞমঞ্ঞং তংতংক্রিযং করোন্তি, তং দিস্বা ‘‘ইমে অঞ্ঞমঞ্ঞসম্বন্ধিনো’’তি জানন্তস্স দ্বিন্নং কারকানং দ্বিন্নং ক্রিযানঞ্চ সংযোগং নিস্সায সম্বন্ধোপি ৰিদিতো হোতি, এৰং সম্বন্ধো ক্রিযাকারকসঞ্জাতো, ‘ইমস্স অয’ন্তি এৰং পৰত্তবুদ্ধিযা হেতুভূতত্তা অস্সেদম্ভাৰহেতুকো চ।</p>
<p class="bodytext">তত্থ সম্বন্ধো তিৰিধো সামিসম্বন্ধো, নানাত্তসম্বন্ধো, ক্রিযাকারকসম্বন্ধোতি।</p>
<p class="bodytext">তত্থ ‘সামী’তি যস্স কস্সচি ৰিসেসনসম্বন্ধিনো নামং, তস্মা ৰিসেস্যপদত্থস্স তংতংৰিসেসনভাৰেন সম্বন্ধো <span class="bld">সামিসম্বন্ধো</span> নাম।</p>
<p class="bodytext">সো ৰিসেস্যপদত্থভেদেন অনেকৰিধো।</p>
<p class="bodytext">তত্থ তস্স মাতা, তস্স পিতাইচ্চাদি <span class="bld">জনকসম্বন্ধো</span> নাম।</p>
<p class="bodytext">তস্সা পুত্তো, তস্সা ধীতা ইচ্চাদি <span class="bld">জঞ্ঞসম্বন্ধো</span> নাম।</p>
<p class="bodytext">তস্স ভাতা, তস্স ভগিনী ইচ্চাদি <span class="bld">কুলসম্বন্ধো</span> নাম।</p>
<p class="bodytext">সক্কো দেৰানমিন্দো <span class="note">[সং॰ নি॰ ১.২৪৮]</span> ইচ্চাদি <span class="bld">সামিসম্বন্ধো</span> নাম।</p>
<p class="bodytext">পহূতং মে ধনং সক্ক <span class="note">[জা॰ ১.১৫.৭২]</span>, ভিক্খুস্স পত্তচীৰরং ইচ্চাদি <span class="bld">সংসম্বন্ধো</span> নাম।</p>
<p class="bodytext">অম্বৰনস্স অৰিদূরে, নিব্বানস্সেৰ সন্তিকে <span class="note">[ধ॰ প॰ ৩২]</span> ইচ্চাদি <span class="bld">সমীপসম্বন্ধো</span> নাম।</p>
<p class="bodytext">সুৰণ্ণস্স রাসি, ভিক্খূনং সমূহো ইচ্চাদি <span class="bld">সমূহসম্বন্ধো</span> নাম।</p>
<p class="bodytext">মনুস্সস্সেৰ তে সীসং <span class="note">[জা॰ ১.৪.৮১]</span>, রুক্খস্স সাখা ইচ্চাদি <span class="bld">অৰযৰসম্বন্ধো</span> নাম।</p>
<p class="bodytext">সুৰণ্ণস্স <a name="M0.0203"></a> ভাজনং, অলাবুস্স কটাহং, ভট্ঠধঞ্ঞানং সত্তু ইচ্চাদি <span class="bld">ৰিকারসম্বন্ধো</span> নাম।</p>
<p class="bodytext">যৰস্স অঙ্কুরো, মেঘস্স সদ্দো, পুপ্ফানং গন্ধো, ফলানং রসো, অগ্গিস্স ধূমো ইচ্চাদি <span class="bld">কারিযসম্বন্ধো</span> নাম।</p>
<p class="bodytext">খন্ধানং জাতি, খন্ধানং জরা, খন্ধানং ভেদো <span class="note">[সং॰ নি॰ ২.১]</span> ইচ্চাদি <span class="bld">অৰত্থাসম্বন্ধো</span> নাম।</p>
<p class="bodytext">সুৰণ্ণস্স ৰণ্ণো, ৰণ্ণো ন খীয্যেথ তথাগতস্স <span class="note">[দী॰ নি॰ অট্ঠ॰ ১.৩০৪]</span>, বুদ্ধস্স কিত্তিসদ্দো, সিপ্পিকানং সতং নত্থি <span class="note">[জা॰ ১.১.১১৩]</span>, তিলানং মুট্ঠি ইচ্চাদি <span class="bld">গুণসম্বন্ধো</span> নাম।</p>
<p class="bodytext">পাদস্স উক্খিপনং, হত্থস্স সমিঞ্জনং, ধাতূনং গমনং ঠানং ইচ্চাদি <span class="bld">ক্রিযাসম্বন্ধো</span> নাম।</p>
<p class="bodytext">চাতুমহারাজিকানং ঠানং ইচ্চাদি <span class="bld">ঠানসম্বন্ধো</span> নাম। এৰমাদিনা নযেন সামিসম্বন্ধো অনেকসহস্সপ্পভেদো, সো চ ক্রিযাসম্বন্ধাভাৰা কারকো নাম ন হোতি। যদি এৰং ‘‘পাদস্স উক্খিপনং’’ ইচ্চাদি ক্রিযাসম্বন্ধো নামাতি ইদং ন যুজ্জতীতি? ৰুচ্চতে – ক্রিযাসম্বন্ধাভাৰাতি ইদং সাধকভাৰেন সম্বন্ধাভাৰং সন্ধায ৰুত্তং, সিদ্ধায পন ক্রিযায সম্বন্ধং সন্ধায ক্রিযাসম্বন্ধো নাম ৰুত্তোতি।</p>
<p class="bodytext"><span class="bld">নানাত্তসম্বন্ধে</span> পন নানাঅত্থেসু ছট্ঠী হোতি। তত্থ ণী, আৰীপচ্চযানং কম্মে নিচ্চং ছট্ঠী, ঝানস্স লাভী, চীৰরস্স লাভী, ধনস্স লাভী, আদীনৰস্স দস্সাৰী, অত্থি রূপানং দস্সাৰী, অত্থি সমৰিসমস্স দস্সাৰী, অত্থি তারকরূপানং দস্সাৰী, অত্থি চন্দিমসূরিযানং দস্সাৰী।</p>
<p class="bodytext">তু, অক, অন, ণপচ্চযানং যোগে ক্বচি কম্মত্থে ছট্ঠী।</p>
<p class="bodytext">তুপচ্চযে তাৰ –</p>
<p class="bodytext">তস্স <a name="M0.0204"></a> ভৰন্তি ৰত্তারো <span class="note">[ম॰ নি॰ ২.১৭৩]</span>, সহসা কম্মস্স কত্তারো, অমতস্স দাতা <span class="note">[ম॰ নি॰ ১.২০৩]</span>, ভিন্নানং সন্ধাতা <span class="note">[দী॰ নি॰ ১.৯, ১৬৪]</span>, সহিতানং ৰা অনুপ্পদাতা <span class="note">[দী॰ নি॰ ১.৯, ১৬৪]</span> ইচ্চাদি।</p>
<p class="bodytext">ক্বচীতি কিং? গম্ভীরঞ্চ কথং কত্তা <span class="note">[অ॰ নি॰ ৭.৩৭]</span>, গাধং কত্তা নোৰসিতা <span class="note">[অ॰ নি॰ ৪.১০৭]</span>, কালেন ধম্মীকথং ভাসিতা, সরসি ত্বং এৰরূপং ৰাচং ভাসিতা, পরেসং পুঞ্ঞং অনুমোদেতা, বুজ্ঝিতা সচ্চানি <span class="note">[মহানি॰ ১৯২]</span> ইচ্চাদি।</p>
<p class="bodytext">অকপচ্চযে –</p>
<p class="bodytext">কম্মস্স কারকো নত্থি, ৰিপাকস্স চ ৰেদকো <span class="note">[ৰিসুদ্ধি ২.৬৮৯]</span>, অৰিসংৰাদকো লোকস্স <span class="note">[দী॰ নি॰ ১.৯]</span> ইচ্চাদি।</p>
<p class="bodytext">ক্বচীতি কিং? মহতিং মহিং অনুসাসকো, জনং অহেঠকো, কটং কারকো, পসৰো ঘাতকো ইচ্চাদি।</p>
<p class="bodytext">অনপচ্চযে –</p>
<p class="bodytext">পাপস্স অকরণং সুখং <span class="note">[ধ॰ প॰ ৬১]</span>, ভারস্স উক্খিপনং, হত্থস্স গহণং, হত্থস্স পরামসনং, অঞ্ঞতরস্স অঙ্গস্স পরামসনং <span class="note">[পারা॰ ২৭০]</span> ইচ্চাদি।</p>
<p class="bodytext">ক্বচীতি কিং? ভগৰন্তং দস্সনায <span class="note">[উদা॰ ২৩]</span> ইচ্চাদি।</p>
<p class="bodytext">ণপচ্চযে –</p>
<p class="bodytext">অচ্ছরিযো অরজকেন ৰত্থানং রাগো, অগোপালকেন গাৰীনং দোহো, অপ্পপুঞ্ঞেন লাভানং লাভো, হত্থস্স গাহো, পত্তস্স পটিগ্গাহো ইচ্চাদি।</p>
<p class="bodytext">ত্বাপচ্চযেপি <a name="M0.0205"></a> ক্বচি কম্মনি ছট্ঠী, অলজ্জীনং নিস্সায, আযস্মতো নিস্সায ৰচ্ছামি, চতুন্নং মহাভূতানং উপাদায পসাদো <span class="note">[ধ॰ স॰ ৫৯৬-৫৯৯ (উপাদায)]</span> ইচ্চাদি।</p>
<p class="bodytext">কত্তরি ত, তৰন্তু, তাৰী, মান’ন্তানং যোগে পন কম্মনি দুতিযা এৰ, সুখকামো ৰিহারং কতো, গামং গতো, ওদনং ভুত্তৰা ভুত্তাৰী, কম্মং কুরুমানো, কম্মং করোন্তো ইচ্চাদি।</p>
<p class="bodytext">ক্বচি ছট্ঠীপি দিস্সতি, ধম্মস্স গুত্তো মেধাৰী <span class="note">[ধ॰ প॰ ২৫৭]</span> ইচ্চাদি।</p>
<p class="bodytext">সর, ইসু, চিন্ত, ইস, দযধাতূনং কম্মনি ছট্ঠী ৰা, মাতুস্স সরতি, মাতরং সরতি, পিতুস্স সরতি, পিতরং সরতি, ন রজ্জস্স সরিস্সসি <span class="note">[জা॰ ২.২২.১৭২১]</span>, ন তেসং কোচি সরতি, সত্তানং কম্মপচ্চযা <span class="note">[খু॰ পা॰ ৭.২]</span>, আপত্তিপরিযন্তং নস্সরতি, রত্তিপরিযন্তং নস্সরতি <span class="note">[চূল়ৰ॰ ১৫৭]</span>, পুত্তস্স ইচ্ছতি পুত্তং ৰা, মাতুস্স চিন্তেতি মাতরং ৰা, থেরস্স অজ্ঝেসতি থেরং ৰা, তেলস্স দযতি তেলং ৰা, রক্খতীতি অত্থো।</p>
<p class="bodytext">করধাতুস্স অভিসঙ্খরণত্থৰাচিনো কম্মে ছট্ঠী, উদকস্স পটিকুরুতে উদকং ৰা, কণ্ডস্স পটিকুরুতে কণ্ডং ৰা ইচ্চাদি।</p>
<p class="bodytext">তপচ্চযে পূজনত্থাদিধাতূনং কত্তরি ছট্ঠী ৰা, রঞ্ঞো সম্মতো রঞ্ঞা ৰা, গামস্স পূজিতো গামেন ৰা, রঞ্ঞো সক্কতো রঞ্ঞা ৰা, রঞ্ঞো অপচিতো রঞ্ঞা ৰা, রঞ্ঞো মানিতো <span class="note">[দী॰ নি॰ ১.৩০৩]</span> রঞ্ঞা ৰা, তথা সুপ্পটিৰিদ্ধা বুদ্ধানং ধম্মধাতু, অমতং তেসং পরিভুত্তং, যেসং কাযগতাসতি পরিভুত্তা <span class="note">[অ॰ নি॰ ১.৬০৩]</span>, অমতং তেসং ৰিরদ্ধং, যেসং কাযগতাসতি ৰিরদ্ধা <span class="note">[অ॰ নি॰ ১.৬০৩]</span>।</p>
<p class="bodytext">তিপচ্চযেপি <a name="M0.0206"></a> ক্বচি কত্তরি ছট্ঠী ৰা, সোভণা কচ্চাযনস্স পকতি কচ্চাযনেন ৰা, সোভণা বুদ্ধঘোসস্স পকতি বুদ্ধঘোসেন ৰা ইচ্চাদি।</p>
<p class="bodytext">পূজনত্থানং পূরণত্থানঞ্চ করণে ছট্ঠী, পুপ্ফস্স বুদ্ধং পূজেতি পুপ্ফেন ৰা, ঘতস্স অগ্গিং জুহোতি ঘতেন ৰা, পত্তং উদকস্স পূরেত্বা, পূরং নানাপ্পকারস্স অসুচিনো <span class="note">[দী॰ নি॰ ২.৩৭৭]</span>, বালো পূরতি পাপস্স <span class="note">[ধ॰ প॰ ১২১]</span>, ধীরো পূরতি পুঞ্ঞস্স <span class="note">[ধ॰ প॰ ১২১]</span> পূরতি ধঞ্ঞানং ৰা মুগ্গানং ৰা মাসানং ৰা ইচ্চাদি। ততিযা ৰা, খেমা নাম পোক্খরণী, পুণ্ণা হংসেহি তিট্ঠতি।</p>
<p class="bodytext">তব্ব, রুজাদিযোগে পন সম্পদানে চতুত্থী এৰ, যক্খসেনাপতীনং উজ্ঝাপেতব্বং ৰিক্কন্দিতব্বং ৰিরৰিতব্বং <span class="note">[দী॰ নি॰ ৩.২৮৩ (ৰিসদিসং)]</span>, দেৰদত্তস্স রুজ্জতি, রজকস্স ৰত্থং দদাতি ইচ্চাদি।</p>
<p class="bodytext">ভযত্থাদীনং অপাদানে বহুলং ছট্ঠী, কিং নু খো অহং তস্স সুখস্স ভাযামি, সব্বে তসন্তি দণ্ডস্স, সব্বে ভাযন্তি মচ্চুনো <span class="note">[ধ॰ প॰ ১২৯]</span>, ভীতো চতুন্নং আসীৰিসানং <span class="note">[সং॰ নি॰ ৪.২৩৮]</span>, মা ভিক্খৰে পুঞ্ঞানং ভাযিত্থ <span class="note">[উদা॰ ২২]</span>, সঙ্খাতুং নোপি সক্কোমি, মুসাৰাদস্স ওত্তপং <span class="note">[সং॰ নি॰ ১.১৮৪]</span> ইচ্চাদি। তত্থ ‘ওত্তপ’ন্তি ওত্তপ্পন্তো। তথা অগ্গোহমস্মি লোকস্স, জেট্ঠোহমস্মি লোকস্স <span class="note">[ম॰ নি॰ ৩.২০৭]</span> ইচ্চাদি চ।</p>
<p class="bodytext">কুসল, কোৰিদ, পসাদত্থানং আধারে ছট্ঠী, কুসলা নচ্চগীতস্স <span class="note">[জা॰ ২.২২.৯৪]</span>, কুসলো ত্বং রথস্স অঙ্গপচ্চঙ্গানং <span class="note">[ম॰ নি॰ ২.৮৭]</span>, অমচ্চে তাত জানাহি, ধীরে অত্থস্স কোৰিদে <span class="note">[জা॰ ১.১৭.১৩]</span>, নরা ধম্মস্স কোৰিদা <span class="note">[জা॰ ১.১.৩৭]</span>, মগ্গামগ্গস্স কোৰিদা, ‘‘কেচি ইদ্ধীসু কোৰিদা’’তিপি অত্থি, সন্তি যক্খা বুদ্ধস্স পসন্না <span class="note">[দী॰ নি॰ ৩.২৭৬ (ৰিসদিসং)]</span>, ধম্মস্স পসন্না, সঙ্ঘস্স পসন্না, বুদ্ধে পসন্না, ধম্মে পসন্না, সঙ্ঘে পসন্না ৰা। তথা <a name="M0.0207"></a> চেতোপরিযঞাণস্স, ৰসী হোমি মহামুনি। ঝানস্স ৰসিম্হি ইচ্চাদি।</p>
<p class="bodytext"><a name="para321"></a><span class="paranum">৩২১</span>. <span class="bld">ছট্ঠী হেত্বত্থেহি</span> <span class="note">[রূ॰ ১৬৩ পিট্ঠে; নী॰ ৬৫০; চং॰ ২.১.৭১; পা॰ ২.৩.২৬]</span>।</p>
<p class="bodytext">হেত্বত্থেহি যোগে হেতুম্হি ছট্ঠী হোতি।</p>
<p class="bodytext">তং কিস্স হেতু <span class="note">[ম॰ নি॰ ১.২; চং॰ ২.১.৯৬; পা॰ ২.৩.৭২]</span>, অঙ্গৰরস্স হেতু, উদরস্স হেতু, উদরস্স কারণা <span class="note">[পারা॰ ২২৮]</span> ইচ্চাদি।</p>
<p class="bodytext"><a name="para322"></a><span class="paranum">৩২২</span>. <span class="bld">তুল্যত্থেন ৰা ততিযা</span> <span class="note">[নী॰ ৬৩৮]</span>।</p>
<p class="bodytext">তুল্যত্থেন যোগে ছট্ঠী হোতি ততিযা ৰা।</p>
<p class="bodytext">তুল্যো পিতু পিতরা ৰা, সদিসো পিতু পিতরা ৰা। ইতি নানাত্তসম্বন্ধো।</p>
<p class="bodytext"><span class="bld">ক্রিযাকারকসম্বন্ধো</span> নাম কারকানং ক্রিযায সহ সাধক, সাধ্যভাৰেন অঞ্ঞমঞ্ঞাপেক্খতা অৰিনাভাৰিতা ৰুচ্চতি, ন হি ক্রিযং ৰিনা কারকং নাম সিজ্ঝতি, ন চ কারকং ৰিনা ক্রিযা নাম সিজ্ঝতীতি, সা পন ছট্ঠীৰিসযো ন হোতীতি।</p>
<p class="centered">ছট্ঠীৰিভত্তিরাসি নিট্ঠিতো।</p>
<p class="subhead">সত্তমীৰিভত্তিরাসি</p>
<p class="bodytext">কস্মিং অত্থে সত্তমী?</p>
<p class="bodytext"><a name="para323"></a><span class="paranum">৩২৩</span>. <span class="bld">সত্তম্যাধারে</span> <span class="note">[ক॰ ৩০২; রূ॰ ৩১৩; নী॰ ৬৩০; চং॰ ২.১.৮৮; পা॰ ১.৩.৪৫]</span>।</p>
<p class="bodytext">আধারো, ওকাসো, অধিকরণন্তি অত্থতো একং, আধারত্থে সত্তমী হোতি। কত্তুকম্মট্ঠং ক্রিযং ভুসো ধারেতীতি <span class="bld">আধারো</span>।</p>
<p class="bodytext">কটে <a name="M0.0208"></a> নিসীদতি পুরিসো, থালিযং ওদনং পচতি। তত্থ কটো কত্তুভূতে পুরিসে ঠিতং নিসীদনক্রিযং ধারেতি, থালী কম্মভূতে তণ্ডুলে ঠিতং পচনক্রিযং ধারেতি।</p>
<p class="bodytext">সো চতুব্বিধো ব্যাপিকাধারো, ওপসিলেসিকাধারো, সামীপিকাধারো, ৰেসযিকাধারোতি।</p>
<p class="bodytext">তত্থ যস্মিং আধেয্যৰত্থু সকলে ৰা একদেসে ৰা ব্যাপেত্বা তিট্ঠতি, সো <span class="bld">ব্যাপিকো</span>। যথা? তিলেসু তেলং তিট্ঠতি, উচ্ছূসু রসো তিট্ঠতি, জলেসু খীরং তিট্ঠতি, দধিম্হি সপ্পি তিট্ঠতীতি।</p>
<p class="bodytext">যস্মিং আধেয্যৰত্থু অল্লীযিত্বা ৰা তিট্ঠতি, অধিট্ঠিতমত্তং হুত্বা ৰা তিট্ঠতি, সো <span class="bld">ওপসিলেসিকো</span>। যথা? উক্খলিযং আচামো তিট্ঠতি, ঘটেসু উদকং তিট্ঠতি, আসনে নিসীদতি ভিক্খু, পরিযঙ্কে রাজা সেতি।</p>
<p class="bodytext">যো পন অত্থো আধেয্যস্স অৰত্থুভূতোপি তদাযত্তৰুত্তিদীপনত্থং আধারভাৰেন ৰোহরিযতি, সো <span class="bld">সামীপিকো</span> নাম। যথা? গঙ্গাযং ঘোসো তিট্ঠতি, সাৰত্থিযং ৰিহরতি ভগৰাতি <span class="note">[অ॰ নি॰ ১.১]</span>।</p>
<p class="bodytext">যো চ অত্থো অত্তনা ৰিনা আধেয্যস্স অঞ্ঞত্থত্তং ক্রিযং সম্পাদেতুং অসক্কুণেয্যত্তা আধারভাৰেন ৰোহরিযতি, যো চ আধেয্যস্স অনঞ্ঞাভিমুখভাৰদীপনত্থং আধারভাৰেন ৰোহরিযতি, সো <span class="bld">ৰেসযিকো</span> নাম। যথা? আকাসে সকুণা পক্খন্তি, ভূমীসু মনুস্সা চরন্তি <a name="M0.0209"></a>, উদকে মচ্ছা চরন্তি, ভগৰন্তং পাদেসু ৰন্দতি, পাদেসু পতিত্বা রোদতি, পাপস্মিং রমতী মনো <span class="note">[ধ॰ প॰ ১১৬]</span>, পসন্নো বুদ্ধসাসনেতি <span class="note">[ধ॰ প॰ ৩৬৮]</span>।</p>
<p class="bodytext"><a name="para324"></a><span class="paranum">৩২৪</span>. <span class="bld">নিমিত্তে</span> <span class="note">[ক॰ ৩১০; রূ॰ ৩২৪; নী॰ ৬৪১; চং॰ ২.১.৮৯; পা॰ ২.৩.৩৬]</span>।</p>
<p class="bodytext">নিমিনন্তি সঞ্জানন্তি এতেনাতি <span class="bld">নিমিত্তং,</span> নেমিত্তকসহভাৰিনো সঞ্ঞাণকারণস্সেতং নামং, তস্মিং নিমিত্তে সত্তমী হোতি।</p>
<p class="bodytext">দীপি চম্মেসু হঞ্ঞতে, কুঞ্জরো দন্তেসু হঞ্ঞতে, মুসাৰাদে পাচিত্তিযং <span class="note">[পাচি॰ ২]</span>, ওমসৰাদে পাচিত্তিযং <span class="note">[পাচি॰ ১৪]</span> ইচ্চাদি।</p>
<p class="bodytext"><a name="para325"></a><span class="paranum">৩২৫</span>. <span class="bld">যম্ভাৰো ভাৰলক্খণং</span> <span class="note">[ক॰ ৩১৩; রূ॰ ৩২৭; নী॰ ৬৪৪; চং॰ ২.১.৯০; পা॰ ২.৩.৩৭; ‘যব্ভা ৰো’ (বহূসু)]</span>।</p>
<p class="bodytext">যাদিসো ভাৰো যম্ভাৰো, লক্খিযতি এতেনাতি লক্খণং, ভাৰন্তরস্স লক্খণং <span class="bld">ভাৰলক্খণং,</span> যম্ভাৰো ভাৰন্তরস্স লক্খণং হোতি, তস্মিং ভাৰে গম্যমানে সত্তমী হোতি, ছট্ঠীপি দিস্সতি।</p>
<p class="bodytext">অচিরপক্কন্তস্স সারিপুত্তস্স ব্রাহ্মণো কালমকাসি <span class="note">[ম॰ নি॰ ২.৪৫২ (ৰিসদিসং)]</span>, অপ্পমত্তস্স তে ৰিহরতো ইত্থাগারোপি তে অপ্পমত্তো ৰিহরিস্সতি <span class="note">[সং॰ নি॰ ১.১২৯ (ৰিসদিসং)]</span> ইচ্চাদি।</p>
<p class="bodytext">ইমস্মিং সতি ইদং হোতি, ইমস্মিং অসতি ইদং ন হোতি <span class="note">[সং॰ নি॰ ২.২১]</span>, অচিরপক্কন্তে ভগৰতি ব্রাহ্মণো কালমকাসি, সব্বে মগ্গা ৰিৰজ্জন্তি, গচ্ছন্তে লোকনাযকে <span class="note">[ম॰ নি॰ অট্ঠ॰ ২.২২]</span>। গাৰীসু দুয্হমানাসু গতো, গাৰীসু দুদ্ধাসু আগতো ইচ্চাদি।</p>
<p class="bodytext">ক্বচি <a name="M0.0210"></a> পঠমাপি বহুলং দিস্সতি, গচ্ছন্তো সো ভারদ্বাজো, অদ্দসা অচ্চুতং ইসিং <span class="note">[জা॰ ২.২২.২০০৭ (অদ্দস্স)]</span>। যাযমানো মহারাজা, অদ্দা সীদন্তরে নগে <span class="note">[জা॰ ২.২২.৫৬৬]</span> ইচ্চাদি।</p>
<p class="bodytext">পুব্বণ্হসমযে গতো, সাযন্হসমযে আগতো ইচ্চাদি ৰেসযিকাধারো এৰ।</p>
<p class="bodytext">তথা অকালে ৰস্সতী তস্স, কালে তস্স ন ৰস্সতি <span class="note">[জা॰ ১.২.৮৮; ১.৮.৪৮]</span>। ইতো সতসহস্সম্হি, কপ্পে উপ্পজ্জি নাযকো <span class="note">[অপ॰ থের ২.৫৪.২৮]</span> ইচ্চাদি।</p>
<p class="bodytext"><a name="para326"></a><span class="paranum">৩২৬</span>. <span class="bld">ছট্ঠী চানাদরে</span> <span class="note">[ক॰ ৩০৫; রূ॰ ৩২৩; নী॰ ৬৩৩; চং॰ ২.১.৯১; পা॰ ২.৩.৩৮]</span>।</p>
<p class="bodytext">‘অনাদরো’তি দ্বিন্নং লক্খণ, লক্খিতব্বক্রিযানং একপ্পহারেন পৰত্তিযা অধিৰচনং, অনাদরভূতে ভাৰলক্খণে গম্যমানে সত্তমী ছট্ঠী চ হোতি।</p>
<p class="bodytext">মচ্চু গচ্ছতি আদায, পেক্খমানে মহাজনে। আকোটযন্তো সো নেতি, সিৰিরাজস্স পেক্খতো <span class="note">[জা॰ ২.২২.২১২২ (তেনেতি)]</span>। অকামকানং মাতাপিতূনং রুদন্তানং পব্বজি, অনগারিযুপেতস্স, ৰিপ্পমুত্তস্স তে সতো। সমণস্স ন তং সাধু, যদঞ্ঞমনুসোচতি <span class="note">[জা॰ ১.৭.১০৭ (যং পেতমনুসোচসি)]</span>।</p>
<p class="bodytext"><a name="para327"></a><span class="paranum">৩২৭</span>. <span class="bld">যতো নিদ্ধারণং</span> <span class="note">[ক॰ ৩০৪; রূ॰ ৩২২; নী॰ ৬৩২; চং॰ ২.১.৯২; পা॰ ২.৩.৪১]</span>।</p>
<p class="bodytext">জাতি, গুণ, ক্রিযা, নামেহি সমুদাযতো একদেসস্স পুথক্করণং <span class="bld">নিদ্ধারণং,</span> যতো তং নিদ্ধারণং জাযতি, তস্মিং সমুদাযে ছট্ঠী, সত্তমিযো হোন্তি।</p>
<p class="bodytext">জাতিযং <a name="M0.0211"></a> তাৰ –</p>
<p class="bodytext">মনুস্সানং খত্তিযো সূরতমো, মনুস্সেসু খত্তিযো সূরতমো।</p>
<p class="bodytext">গুণে –</p>
<p class="bodytext">কণ্হা গাৰীনং সম্পন্নখীরতমা, কণ্হাগাৰীসু সম্পন্নখীরতমা।</p>
<p class="bodytext">ক্রিযাযং –</p>
<p class="bodytext">অদ্ধিকানং ধাৰন্তো সীঘতমো, অদ্ধিকেসু ধাৰন্তো সীঘতমো।</p>
<p class="bodytext">নামে –</p>
<p class="bodytext">আযস্মা আনন্দো অরহতং অঞ্ঞতরো, অরহন্তেসু অঞ্ঞতরো ইচ্চাদি।</p>
<p class="bodytext">ইধ নানাত্তসত্তমী ৰুচ্চতে।</p>
<p class="bodytext">কম্মত্থে সত্তমী, ভিক্খূসু অভিৰাদেন্তি <span class="note">[পারা॰ ৫১৭]</span>, পুত্তং মুদ্ধনি চুম্বিত্বা, পুরিসং নানাবাহাসু গহেত্বা <span class="note">[সং॰ নি॰ ২.৬৩]</span> ইচ্চাদি।</p>
<p class="bodytext">অথ ৰা ‘মুদ্ধনি, বাহাসূ’তি আধারে এৰ ভুম্মং। যথা? রুক্খং মূলে ছিন্দতি, রুক্খং খন্ধে ছিন্দতি, পুরিসং সীসে পহরতি, ভগৰন্তং পাদেসু ৰন্দতি।</p>
<p class="bodytext">করণে চ সত্তমী, হত্থেসু পিণ্ডায চরন্তি <span class="note">[মহাৰ॰ ১১৯]</span>, পত্তেসু পিণ্ডায চরন্তি, পথেসু গচ্ছন্তি, সোপি মং অনুসাসেয্য, সম্পটিচ্ছামি মত্থকে <span class="note">[মি॰ প॰ ৬.৪.৮]</span>।</p>
<p class="bodytext">সম্পদানে চ সত্তমী, সঙ্ঘে দিন্নে মহপ্ফলং, সঙ্ঘে গোতমী দদেয্যাসি, সঙ্ঘে দিন্নে অহঞ্চেৰ পূজিতো ভৰিস্সামি <a name="M0.0212"></a> <span class="note">[ম॰ নি॰ ৩.৩৭৬]</span>, ৰিচেয্য দানং দাতব্বং, যত্থ দিন্নং মহপ্ফলং <span class="note">[পে॰ ৰ॰ ৩২৯]</span>। এতেসু পন ৰিসযসত্তমীপি যুজ্জতি।</p>
<p class="bodytext">অপাদানে চ সত্তমী, গদলীসু গজে রক্খন্তিইচ্চাদি।</p>
<p class="bodytext">সামিস্সরাদিযোগে পন ছট্ঠী সত্তমী চ হোতি, গুন্নং সামি, গোসু সামি, গুন্নং ইস্সরো, গোসু ইস্সরো, গুন্নং অধিপতি, গোসু অধিপতি, গুন্নং দাযাদো, গোসু দাযাদো, গুন্নং সক্খি, গোসু সক্খি, গুন্নং পতিভূ, গোসু পতিভূ, গুন্নং পসুতো, গোসু পসুতো, আযুত্তো কটকরণস্স, আযুত্তো কটকরণেতি, এতেসু পন সম্বন্ধে ছট্ঠী, ৰিসযাধারে সত্তমী। ঞাণস্মিং পসন্নো, ঞাণস্মিং উস্সুক্কোতি ৰিসযাধারে সত্তমী। ঞাণেন পসন্নো, ঞাণেন উস্সুক্কোতি করণে ততিযা।</p>
<p class="bodytext"><a name="para328"></a><span class="paranum">৩২৮</span>. <span class="bld">সত্তম্যাধিক্যে</span> <span class="note">[ক॰ ৩১৪; রূ॰ ৩২৮; নী॰ ৬৪৫; চং॰ ২.১.৬০; পা॰ ২.৩.৯; ১.৪.৮৭]</span>।</p>
<p class="bodytext">অধিকভাৰত্থে উপেন যুত্তা লিঙ্গম্হা সত্তমী হোতি।</p>
<p class="bodytext">উপ খারিযং দোণো, উপ নিক্খে কহাপণং, অতিরেকদোণা খারী, অতিরেককহাপণং নিক্খন্তি ৰুত্তং হোতি।</p>
<p class="bodytext"><a name="para329"></a><span class="paranum">৩২৯</span>. <span class="bld">সামিত্তেধিনা</span> <span class="note">[চং॰ ২.১.৬১; পা॰ ২.৩.৯; ১.৪.৯৭]</span>।</p>
<p class="bodytext">সামিভাৰত্থে অধিনা যুত্তা লিঙ্গম্হা সত্তমী হোতি।</p>
<p class="bodytext">অধি ব্রহ্মদত্তে পঞ্চালা, অধি পঞ্চালেসু ব্রহ্মদত্তো, অধি দেৰেসু বুদ্ধো। তত্থ ‘অধি ব্রহ্মদত্তে পঞ্চালা’তি ব্রহ্মদত্তিস্সরা পঞ্চালরট্ঠৰাসিনোতি ৰদন্তি, ‘পঞ্চালা’তি ৰা জনপদনামত্তা বহুৰচনং, কদাচি পঞ্চালরাজা ব্রহ্মদত্তে কাসিরঞ্ঞে ইস্সরো, কদাচি ব্রহ্মদত্তো পঞ্চালরঞ্ঞে ইস্সরোতি অত্থো।</p>
<p class="bodytext"><a name="para330"></a><span class="paranum">৩৩০</span>. <span class="bld">সব্বাদিতো</span> <a name="M0.0213"></a> <span class="bld">সব্বা</span> <span class="note">[চং॰ ২.১.৭২; পা॰ ২.৩.২৭]</span>।</p>
<p class="bodytext">হেত্বত্থেহি যোগে সব্বাদীহি সব্বনামেহি হেত্বত্থে সব্বা ৰিভত্তিযো হোন্তি।</p>
<p class="bodytext">কিং কারণং, কেন কারণেন <span class="note">[জা॰ অট্ঠ॰ ৪.১৫ মাতঙ্গজাতকৰণ্ণনা]</span>, কিং নিমিত্তং, কেন নিমিত্তেন, কিং পযোজনং, কেন পযোজনেন, কেনট্ঠেন <span class="note">[ধ॰ স॰ অট্ঠ॰ নিদানকথা]</span>, কেন ৰণ্ণেন <span class="note">[সং॰ নি॰ ১.২৩৪]</span>, কিমত্থং, কুতো নিদানং <span class="note">[পারা॰ ৪২]</span>, কিস্স হেতু <span class="note">[পারা॰ ৩৯]</span>, কস্মিং নিদানে, এতস্মিং নিদানে <span class="note">[পারা॰ ৪২]</span>, এতস্মিং পকরণে <span class="note">[পারা॰ ৪২]</span> ইচ্চাদি।</p>
<p class="centered">সত্তমীৰিভত্তিরাসি নিট্ঠিতো।</p>
<p class="centered">ইতি নিরুত্তিদীপনিযা নাম মোগ্গল্লানদীপনিযা</p>
<p class="centered">কারককণ্ডো নিট্ঠিতো।</p></div>
<p class="chapter">৪. সমাসকণ্ড</p>
<div class="chaptxt">
<p class="bodytext">অথ <a name="M0.0214"></a> যুত্তত্থানং স্যাদ্যন্তপদানং একত্থীভাৰো ৰুচ্চতে। একত্থীভাৰোতি চ ইধ সমাসো ৰুচ্চতি। সো চ সমাসো ছব্বিধো অব্যযীভাৰো, তপ্পুরিসো, কম্মধারযো, দিগু, বহুব্বীহি, দ্বন্দোতি।</p>
<p class="subhead">অব্যযীভাৰসমাস</p>
<p class="bodytext">তত্থ অব্যযীভাৰো পঠমং ৰুচ্চতে। ব্যযো ৰুচ্চতি ৰিকারো, নত্থি ব্যযো এতস্সাতি অব্যযো, অব্যযো হুত্বা ভৰতীতি <span class="bld">অব্যযীভাৰো,</span> নানালিঙ্গ, ৰিভত্তি, ৰচনেসু রূপৰিকাররহিতো হুত্বা ভৰতীতি অত্থো, সব্বলিঙ্গ,-ৰিভত্তি, ৰচনেসুপি যেভুয্যেন একরূপেন পৰত্ততীতি ৰুত্তং হোতি।</p>
<p class="bodytext">অব্যযন্তি ৰা উপসগ্গনিপাতানং এৰ নামং, অযং পন পকতি অব্যযং ন হোতি, অসঙ্খ্যেহি সহ একত্থতাৰসেন অব্যযং হোতি, ইতি অনব্যযম্পি অব্যযং ভৰতীতি অব্যযীভাৰো।</p>
<p class="bodytext"><a name="para331"></a><span class="paranum">৩৩১</span>. <span class="bld">স্যাদিস্যাদিনেকত্থং</span> <span class="note">[ক॰ ৩১৬; রূ॰ ৩৩১; নী॰ ৬৭৫; চং॰ ২.২.১; পা॰ ২.১.৪]</span>।</p>
<p class="bodytext">অধিকারসুত্তমিদং। স্যাদি ৰুচ্চতি স্যাদ্যন্তপদং, ‘স্যাদিনা’তি স্যাদ্যন্তপদেন, একো অত্থো যস্স তং একত্থং, স্যাদিপদং স্যাদিপদেন সহ একত্থং হোতীতি অত্থো।</p>
<p class="bodytext">এত্থ চ ‘স্যাদী’তি ৰচনেন উপসগ্গ, নিপাতেহি সদ্ধিং সব্বানি নামিকপদানি নামপটিরূপকানি চ সঙ্গণ্হাতি, ত্যাদ্যন্তপদানি নিৰত্তেতি।</p>
<p class="bodytext">তত্থ <a name="M0.0215"></a> নামপটিরূপকানি নাম ‘যেৰাৰনকধম্মা’ ইচ্চাদীনি। তথা সঞ্ঞাসদ্দভাৰং পত্তানি ‘‘অত্থিপচ্চযো, নত্থিপচ্চযো, অত্থিখীরা ব্রাহ্মণী, অঞ্ঞাসিকোণ্ডঞ্ঞো, মক্খলিগোসালো’’ ইচ্চাদীসু ‘অত্থি’ ইচ্চাদীনি।</p>
<p class="bodytext">‘একত্থ’ন্তি এতেন দ্বন্দসমাসেপি পদানং এককত্তু, এককম্মাদিভাৰেন একত্থীভাৰো ৰুত্তো হোতীতি।</p>
<p class="bodytext"><a name="para332"></a><span class="paranum">৩৩২</span>. <span class="bld">অসঙ্খ্যং ৰিভত্তিসম্পত্তিসমীপসাকল্যাভাৰযথাপচ্ছাযুগপদত্থে</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.২; পা॰ ২.১.৬]</span>।</p>
<p class="bodytext">‘অসঙ্খ্য’ন্তি উপসগ্গপদং নিপাতপদঞ্চ ৰুচ্চতি। তং দ্বযম্পি হি একত্ত, বহুত্তসঙ্খ্যং পটিচ্চ রূপৰিকাররহিতত্তা ‘অসঙ্খ্য’ন্তি ৰুচ্চতি। ৰিভত্যত্থে, সম্পত্যত্থে, সমীপত্থে, সাকল্যত্থে, অভাৰত্থে, যথাত্থে, পচ্ছাত্থে, যুগপদত্থে পৰত্তং অসঙ্খ্যং নাম স্যাদিপদং অঞ্ঞেন স্যাদিপদেন সহ একত্থং হোতি। অযঞ্চ সমাসো অন্বত্থৰসেন ‘অসঙ্খ্যো’তি চ ‘অব্যযীভাৰো’তি চ ৰুচ্চতি।</p>
<p class="bodytext">ৰিভত্যত্থে তাৰ –</p>
<p class="bodytext">অধিত্থি। এত্থ চ অধিতো সি, তস্স ‘অসঙ্খ্যেহি সব্বাস’ন্তি সুত্তেন লোপো, ইত্থিতো সু, ‘অধি ইত্থীসূ’তি ৰাক্যং, তস্স চ অত্থং কথেন্তেন নিচ্চসমাসত্তা অঞ্ঞপদেন ৰিগ্গহো কাতব্বো ‘‘ইত্থীসু পৰত্তা কথা’’তি ৰা ‘‘ইত্থীসু পৰত্তো ৰচনপথো’’তি ৰা ‘‘ইত্থীসু পৰত্তং ৰচন’’ন্তি ৰা, ততো পুরিমসুত্তেন একত্থসঞ্ঞা, ইমিনা সুত্তেন অসঙ্খ্যেকত্থসঞ্ঞা চ করিযতে, একত্থসঞ্ঞায পন কতায ৰাক্যত্থায পযুত্তানং ৰিভত্তীনং অত্থো একত্থপদেন ৰুত্তো হোতি, তদা ৰিভত্তিযো ৰুত্তত্থা নাম।</p>
<p class="bodytext">ইদানি <a name="M0.0216"></a> ৰুত্তত্থানং অপ্পযোগারহত্তা লোপৰিধানমাহ।</p>
<p class="bodytext"><a name="para333"></a><span class="paranum">৩৩৩</span>. <span class="bld">একত্থতাযং</span> <span class="note">[ক॰ ৩১৬; রূ॰ ৩৩১; নী॰ ৬৭৫; চং॰ ২.১.৩৯; পা॰ ২.৪.৭১; ১.২.৪৫, ৪৬]</span>।</p>
<p class="bodytext">একো অত্থো যেসং তানি একত্থানি, ‘অত্থো’তি চেত্থ পদন্তরে কত্তু, কম্মাদিভাৰেন ৰিধেয্যো পধানত্থো এৰ ৰেদিতব্বো। তথা হি ‘রাজপুত্তো’তি এত্থ পুত্তসদ্দত্থো এৰ তথাৰিধেয্যো হোতি, ন রাজসদ্দত্থো, সব্বঞ্চ ৰচনৰাক্যং নাম ৰিধেয্যত্থেহি এৰ সিজ্ঝতি, নো অঞ্ঞথা, যস্মা চ ‘রাজপুত্তো’তি এতং পুত্তসদ্দত্থস্সেৰ নামং হোতি, ন রাজসদ্দত্থস্স, তস্মা একো পধানভূতো পুত্তসদ্দত্থো এৰ তেসং দ্বিন্নং সদ্দানং অত্থো নাম হোতি, ন রাজসদ্দত্থোতি, একত্থানং ভাৰো একত্থতা, একত্থীভাৰোতি ৰুত্তং হোতি। সো তিৰিধো সমাসো, তদ্ধিতো, ধাতুপচ্চযন্তো চাতি। তিস্সং তিৰিধাযং একত্থতাযং সব্বাসং ৰুত্তত্থানং স্যাদিৰিভত্তীনং লোপো হোতীতি ইমিনা সুস্স লোপো। বহুলাধিকারত্তা পন অলুত্তসমাসোপি দিস্সতি।</p>
<p class="bodytext"><a name="para334"></a><span class="paranum">৩৩৪</span>. <span class="bld">তং নপুংসকং</span> <span class="note">[ক॰ ৩২০; রূ॰ ৩৩৫; নী॰ ৬৯৮; চং॰ ২.২.১৫; পা॰ ২.৪.১৮]</span>।</p>
<p class="bodytext">তং অসঙ্খ্যং নাম একত্থং নপুংসকং হোতীতি ইমিনা অধিত্থীসদ্দস্স নপুংসকভাৰং কত্বা ততো স্যাদ্যুপ্পত্তি।</p>
<p class="bodytext"><a name="para335"></a><span class="paranum">৩৩৫</span>. <span class="bld">স্যাদীসু রস্সো</span> <span class="note">[ক॰ ৩৪২; রূ॰ ৩৩৭; নী॰ ৭৩৪; চং॰ ২.২.৮৪; পা॰ ১.২.৪৭]</span>।</p>
<p class="bodytext">নপুংসকস্স একত্থস্স রস্সো হোতি স্যাদীসু ৰিভত্তীসূতি ইমিনা ঈকারস্স রস্সো।</p>
<p class="bodytext"><a name="para336"></a><span class="paranum">৩৩৬</span>. <span class="bld">পুব্বস্মামাদিতো</span> <span class="note">[ক॰ ৩৪৩; রূ॰ ৩৩৮; নী॰ ৩৭৫; চং॰ ২.১.৪০; পা॰ ১.১.৪১]</span>।</p>
<p class="bodytext">পুব্বঅমাদি <a name="M0.0217"></a> নাম পুব্বপদত্থপধানভূতো অসঙ্খ্যসমাসো ৰুচ্চতি, ততো পরাসং সব্বাসং ৰিভত্তীনং লোপো হোতি, আদিসদ্দেন চেত্থ পঠমাৰিভত্তিপি গয্হতি। অথ ৰা অমাদি ৰুচ্চতি তপ্পুরিসো, ততো পুব্বং নাম অসঙ্খ্যসমাসো, ইতি অমাদিতো পুব্বভূতা অসঙ্খ্যেকত্থা পরাসং সব্বাসং ৰিভত্তীনং লোপো হোতীতি ইমিনা অধিত্থিসদ্দতো সব্বৰিভত্তীনং লোপো।</p>
<p class="bodytext">অধিত্থি তিট্ঠতি, ইত্থীসু পৰত্তা কথা তিট্ঠতীতি অত্থো। অধিত্থি তিট্ঠন্তি, ইত্থীসু পৰত্তা কথাযো তিট্ঠন্তীতি অত্থো। এস নযো সেসৰিভত্তীসু সেসৰচনেসু সেসলিঙ্গেসু চ। এৰং সব্বলিঙ্গেসু সব্বৰিভত্তীসু সব্বৰচনেসু চ একেনেৰ রূপেন তিট্ঠতি, তস্মা অযং সমাসো রূপৰিকাররহিতত্তা ‘অব্যযীভাৰো’তি ৰুচ্চতি।</p>
<p class="bodytext">এত্থ চ ৰিভত্যত্থো নাম ‘‘অধিত্থি, বহিগামং, উপরিগঙ্গ’’ মিচ্চাদীসু সম্পত্যাদীহি ৰিসেসত্থেহি রহিতো কেৰলো ৰিভত্তীনং অত্থো ৰুচ্চতি। ৰিগ্গহে পন ‘‘কথা, পৰত্তা’’ ইচ্চাদীনি সমাসসামত্থিযেন ৰিদিতানি অত্থপদানি নাম, অধিসদ্দস্স অত্থপদানীতিপি ৰদন্তি। এৰং অধিকুমারি, অধিৰধু, অধিজম্বুইচ্চাদি।</p>
<p class="bodytext">অত্তনি পৰত্তো ধম্মো, পৰত্তা ৰাধম্মাতি অত্থে ৰিভত্তীনং লোপে কতে অধিঅত্তসদ্দস্স নপুংসকভাৰং কত্বা ততো স্যাদ্যুপ্পত্তি, ‘পুব্বস্মামাদিতো’তি স্যাদীনং লোপে সম্পত্তে –</p>
<p class="bodytext"><a name="para337"></a><span class="paranum">৩৩৭</span>. <span class="bld">নাতোমপঞ্চমিযা</span> <span class="note">[ক॰ ৩৪১; রূ॰ ৩৩৬; নী॰ ৭৩৩; চং॰ ২.১.৪১; পা॰ ২.৪.৮৩; মু॰ ৪.৩.৩৭৪]</span>।</p>
<p class="bodytext">অকারন্তম্হা <a name="M0.0218"></a> অসঙ্খ্যেকত্থা পরং সব্বাসং ৰিভত্তীনং লোপো ন হোতি, পঞ্চমীৰজ্জিতানং ৰিভত্তীনং অং হোতি।</p>
<p class="bodytext">অজ্ঝত্তং ধম্মো জাযতি, অজ্ঝত্তং ধম্মা জাযন্তি, অজ্ঝত্তং ধম্মং পস্সতি, অজ্ঝত্তং ধম্মে পস্সন্তি।</p>
<p class="bodytext">অপঞ্চমিযাতি কিং? অজ্ঝত্তা অপেতি, অজ্ঝত্তেহি অপেতি।</p>
<p class="bodytext"><a name="para338"></a><span class="paranum">৩৩৮</span>. <span class="bld">ৰা ততিযাসত্তমীনং</span> <span class="note">[ক॰ ৩৪১; রূ॰ ৩৩৬; নী॰ ৭৩৩; চং॰ ২.১.৪২; পা॰ ২.৪.৮৪; মু॰ ৪.৩.৩৭৫]</span>।</p>
<p class="bodytext">অকারন্তম্হা অসঙ্খ্যেকত্থা পরং ততিযা, সত্তমীনং ৰিকপ্পেন অং হোতি।</p>
<p class="bodytext">অজ্ঝত্তং ধম্মেন ৰত্ততি অজ্ঝত্তেন ৰা, অজ্ঝত্তং ধম্মেহি ৰত্ততি অজ্ঝত্তেহি ৰা, অজ্ঝত্তং ধম্মস্স দেতি, অজ্ঝত্তং ধম্মানং দেতি, অজ্ঝত্তা ধম্মা অপেতি, অজ্ঝত্তেহি ধম্মেহি অপেতি, অজ্ঝত্তং ধম্মস্স সন্তকং, অজ্ঝত্তং ধম্মানং সন্তকং, অজ্ঝত্তং ধম্মে তিট্ঠতি অজ্ঝত্তে ৰা, অজ্ঝত্তং ধম্মেসু তিট্ঠতি অজ্ঝত্তেসু ৰা। এত্থ চ ‘অজ্ঝত্তং ধম্মো’তি অজ্ঝত্তভূতো ধম্মো, ‘অজ্ঝত্তং ধম্মা’তি অজ্ঝত্তভূতা ধম্মা ইচ্চাদিনা অত্থো ৰেদিতব্বো। অত্তানং অধিকিচ্চ পৰত্তো পৰত্তাতি ৰা ৰুত্তেপি অত্তস্স আধারভাৰো সিজ্ঝতিযেৰ। এৰং অধিচিত্তং, অত্তনি ৰিসুং ৰিসুং পৰত্তং পৰত্তানি ৰা পচ্চত্তং। এত্থ চ ‘‘অজ্ঝত্তং অভিনিৰিসিত্বা অজ্ঝত্তং ৰুট্ঠাতি, বহিদ্ধা অভিনিৰিসিত্বা অজ্ঝত্তং ৰুট্ঠাতী’’তি <span class="note">[ধ॰ স॰ অট্ঠ॰ ৩৫০; সং॰ নি॰ অট্ঠ॰ ২.২.৩২]</span> পাঠো অত্থি, তস্মা পঞ্চমিযা অংভাৰৰজ্জনং অপ্পকত্তাতি দট্ঠব্বং। ‘‘অজ্ঝত্তা ধম্মা, বহিদ্ধা <a name="M0.0219"></a> ধম্মা’’তি <span class="note">[ধ॰ স॰ তিকমাতিকা ২০]</span> পাঠো অত্থি, তস্মা পঠমাদীনম্পি ৰিকপ্পো লব্ভতীতি।</p>
<p class="bodytext">সম্পত্তিঅত্থে –</p>
<p class="bodytext">সম্পন্নং ব্রহ্মং সব্রহ্মং, ‘ব্রহ্ম’ন্তি ৰেদো ৰুচ্চতি। এত্থ চ ‘অকালে সকত্থস্সা’তি সুত্তেন সহসদ্দস্স সাদেসো, ভিক্খানং সমিদ্ধি সুভিক্খং, ‘স্যাদীসু রস্সো’তি সুত্তেন কতনপুংসকস্স রস্সত্তং।</p>
<p class="bodytext">সমীপে –</p>
<p class="bodytext">নগরস্স সমীপং উপনগরং, কুম্ভস্স সমীপং উপকুম্ভং, মণিকায সমীপং উপমণিকং, ৰধুযা সমীপং উপৰধু, গুন্নং সমীপং উপগু, ‘গোস্সূ’তি সুত্তেন ওস্স উত্তং।</p>
<p class="bodytext">সাকল্যে –</p>
<p class="bodytext">তিণেন সহ সকলং সতিণং, তিণেন সদ্ধিং সকলং ৰত্থুং অজ্ঝোহরতীতি অত্থো। সহসদ্দস্স সাদেসো।</p>
<p class="bodytext">অভাৰে –</p>
<p class="bodytext">মক্খিকানং অভাৰো নিম্মক্খিকং, দরথানং অভাৰো নিদ্দরথং, ভিক্খানং অভাৰো দুব্ভিক্খং, অভাৰত্থোপি দুসদ্দো অত্থি। যথা? দুস্সীলো দুপ্পঞ্ঞোতি। এত্থ চ ‘সম্পন্নং ব্রহ্ম’ন্তিআদিনা সদ্দব্যাকরণেসু অত্থৰচনং সদ্দত্থৰিভাৰনমত্তং। সুত্তন্তেসু পন ইমেসং পদানং যুত্তং অভিধেয্যত্থং ঞত্বা তদনুরূপং অত্থৰচনম্পি ৰেদিতব্বং।</p>
<p class="bodytext">যথাসদ্দত্থে –</p>
<p class="bodytext">রূপস্স সভাৰস্স যোগ্যং অনুরূপং, অত্তানং অত্তানং পটিচ্চ পৰত্তং পচ্চত্তং, অড্ঢমাসং অড্ঢমাসং অনুগতং অন্বড্ঢমাসং, ঘরং ঘরং অনুগতং অনুঘরং, ৰস্সং ৰস্সং অনুগতং অনুৰস্সং, জেট্ঠানং <a name="M0.0220"></a> অনুপুব্বং অনুজেট্ঠং, সত্তিযা অনুরূপং যথাসত্তি, বলস্স অনুরূপং যথাবলং, কমস্স অনুরূপং যথাক্কমং। এৰং যথাসঙ্খ্যং, যথালাভং। সোতস্স পটিলোমং পটিসোতং, পটিৰাতং, পটিসদ্দং।</p>
<p class="bodytext">পচ্ছাপদত্থে –</p>
<p class="bodytext">রথস্স পচ্ছা অনুরথং।</p>
<p class="bodytext">যুগভূতো পদত্থো যুগপদত্থো, সহভাৰীঅত্থদ্বযস্সেতং নামং। তত্থ অসনিফলেন সহ পৰত্তং চক্কং সচক্কং, গদাৰুধেন যুগল়পৰত্তং ৰাসুদেৰস্স চক্কাৰুধন্তিপি ৰদন্তি <span class="note">[যুগপদত্থে সচক্কং নিধেহি, (মোগ্গল্লানৰুত্তিযং)। চক্কেন যুগপত ধেহি সচক্কং, (মুগ্ধবোধৰুত্তিযং)। হে বিসণু! চক্কেন সহ যুগপদেককালে গদং ধারয। (মুগ্ধবোধটীকাযং ২২৬ পিট্ঠে)]</span>, সহস্স সত্তং।</p>
<p class="bodytext"><a name="para339"></a><span class="paranum">৩৩৯</span>. <span class="bld">যথা নতুল্যে</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.৩; পা॰ ২.১.৭]</span>।</p>
<p class="bodytext">তুল্যতো অঞ্ঞস্মিং অত্থে পৰত্তো যথাসদ্দো স্যাদিনা সহ একত্থো হোতি <span class="note">[মোগ্গল্লানে অঞ্ঞথাৰুত্তি দস্সিতা]</span>।</p>
<p class="bodytext">যথাসত্তি, যথাবলং, যথাক্কমং, যে যে ৰুড্ঢা যথাৰুড্ঢং, ৰুড্ঢানং পটিপাটি ৰা যথাৰুড্ঢং।</p>
<p class="bodytext">নতুল্যেতি কিং? যথা দেৰদত্তো, তথা যঞ্ঞদত্তো।</p>
<p class="bodytext"><a name="para340"></a><span class="paranum">৩৪০</span>. <span class="bld">যাৰাৰধারণে</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.৪; পা॰ ২.১.৮]</span>।</p>
<p class="bodytext">অৰধারণং ৰুচ্চতি পরিচ্ছিন্দনং, অৰধারণে পৰত্তো যাৰসদ্দো স্যাদিনা সহ একত্থো ভৰতি।</p>
<p class="bodytext">যত্তকং <a name="M0.0221"></a> অত্থো ৰত্ততীতি যাৰদত্থং, দাগমো। যত্তকং জীৰো ৰত্ততীতি যাৰজীৰং, যত্তকং আযু ৰত্ততীতি যাৰতাযুকং, তকার, ককারা আগমা।</p>
<p class="bodytext"><a name="para341"></a><span class="paranum">৩৪১</span>. <span class="bld">পরাপাবহিতিরোপুরেপচ্ছা ৰা পঞ্চম্যা</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.৭; পা॰ ২.১.১২, ১৩; ‘পয্যপা…’ (বহূসু)]</span>।</p>
<p class="bodytext">পরি, অপ, আইচ্চাদযো সদ্দা পঞ্চম্যন্তেন স্যাদিনা সহ একত্থা ভৰন্তি ৰা।</p>
<p class="bodytext">পব্বততো পরি সমন্তা ৰস্সীতি দেৰো পরিপব্বতং পরিপব্বতা ৰা, পব্বতং ৰজ্জেত্বা ৰস্সীতি অত্থো। পব্বততো বহিদ্ধা অপপব্বতং অপপব্বতা ৰা, পাটলিপুত্ততো বহিদ্ধা ৰস্সীতি দেৰো আপাটলিপুত্তং আপাটলিপুত্তা ৰা, আকুমারেহি কচ্চাযনস্স যসো ৰত্ততীতি আকুমারং আকুমারা ৰা, আভৰগ্গা ভগৰতো যসো ৰত্ততীতি আভৰগ্গং আভৰগ্গা ৰা, আপাণকোটিযা সরণগমনং ৰত্ততীতি আপাণকোটিকং, কাগমো। গামতো বহি বহিগামং বহিগামা ৰা, এৰং বহিনগরং, বহিলেণং, পব্বততো তিরো তিরোপব্বতং তিরোপব্বতা ৰা, এৰং তিরোপাকারং, তিরোকুট্টং। এত্থ চ ‘তিরো’তি পরভাগো ৰুচ্চতি। ভত্তম্হা পুরে পুরেভত্তং পুরেভত্তা ৰা, অরুণম্হা পুরে পুরারুণং পুরারুণা ৰা, ভত্তস্স পচ্ছা পচ্ছাভত্তং পচ্ছাভত্তা ৰা।</p>
<p class="bodytext"><a name="para342"></a><span class="paranum">৩৪২</span>. <span class="bld">সমীপাযামেস্বনু</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.৯; পা॰ ২.১.১৫, ১৬]</span>।</p>
<p class="bodytext">সমীপে আযামে চ পৰত্তো অনুসদ্দো স্যাদিনা সহ একত্থো ভৰতি ৰা।</p>
<p class="bodytext">ৰনস্স সমীপং অনুৰনং, অসনি অনুৰনং গতা, গঙ্গং অনুযাতা অনুগঙ্গং, বারাণসী।</p>
<p class="bodytext"><a name="para343"></a><span class="paranum">৩৪৩</span>. <span class="bld">ওরো</span> <a name="M0.0222"></a> <span class="bld">পরি পটি পারে মজ্ঝে হেট্ঠুদ্ধাধোন্তো ৰা ছট্ঠিযা</span> <span class="note">[ক॰ ৩১৯; রূ॰ ৩৩০; নী॰ ৬৯৬; চং॰ ২.২.১১; পা॰ ২.১.১৮; ‘ওরেপরি…’ (বহূসু)]</span>।</p>
<p class="bodytext">ওরাদযো সদ্দা ছট্ঠীযন্তেন স্যাদিনা সহ একত্থা ভৰন্তি ৰা।</p>
<p class="bodytext">এত্থ চ ওরে, পারে, মজ্ঝেসদ্দেসু ‘তদমিনাদীনী’তি সুত্তেন একারো, গঙ্গায ওরং ওরেগঙ্গং, সিখরস্স উপরি উপরিসিখরং। এৰং উপরিপাসাদং, উপরিমঞ্চং, উপরিপব্বতং, সোতস্স পটিলোমং পটিসোতং। এৰং পটিৰাতং, যমুনায পারং পারেযমুনং, গঙ্গায মজ্ঝং মজ্ঝেগঙ্গং, পাসাদস্স হেট্ঠা হেট্ঠাপাসাদং, হেট্ঠামঞ্চং, গঙ্গায উদ্ধং উদ্ধংগঙ্গং, গঙ্গায অধো অধোগঙ্গং, পাসাদস্স অন্তো অন্তোপাসাদং। এৰং অন্তোগামং, অন্তোনগরং, অন্তোৰস্সং।</p>
<p class="bodytext">ৰাতি কিং? গঙ্গাওরং, মজ্ঝেসমুদ্দস্মিং ইচ্চাদি।</p>
<p class="bodytext"><a name="para344"></a><span class="paranum">৩৪৪</span>. <span class="bld">তিট্ঠগ্ৰাদীনি</span> <span class="note">[ক॰ ৩১৯; রূ॰ ৩৩০; নী॰ ৬৯৭; চং॰ ২.২.১০; পা॰ ২.১.১৭]</span>।</p>
<p class="bodytext">তিট্ঠগুইচ্চাদীনি অসঙ্খ্যেকত্থে সিজ্ঝন্তি।</p>
<p class="bodytext">তিট্ঠন্তি গাৰো যস্মিং কালে তিট্ঠগু, ৰহন্তি গাৰোযস্মিং কালে ৰহগু, ‘গোস্সূ’তি সুত্তেন ওস্স উত্তং। আযতিং যৰো যস্মিং কালেতি আযতিযৰো, খলে যৰো যস্মিং কালেতি খলেযৰং। পুব্বপদে ৰিভত্তিঅলোপো। লুনা যৰা যস্মিং কালেতি লুনযৰং, এত্থ ‘লুনা’তি লাৰিতা, লুযমানা যৰা যস্মিন্তি লুযমানযৰং ইচ্চাদি।</p>
<p class="bodytext">তথা পাতো নহানং যস্মিং কালেতি পাতনহানং। এৰং সাযনহানং, পাতো কম্মকরণকালো যস্মিন্তি <a name="M0.0223"></a> পাতকালং। এৰং সাযকালং, পাতো ৰস্সতি মেঘো যস্মিন্তি পাতমেঘং। এৰং সাযমেঘং, পাতো গন্তব্বো মগ্গো যস্মিন্তি পাতমগ্গং। এৰং সাযমগ্গং ইচ্চাদি। মহাৰুত্তিনা পাতোসদ্দস্স পাতত্তং। এত্থ চ ‘তিট্ঠগু’ ইচ্চাদীনি ৰিগ্গহত্থৰসেন অঞ্ঞপদত্থে সিদ্ধানি ৰিয দিস্সন্তি, অঞ্ঞপদস্স পন লিঙ্গাদীনং ৰসেন তেসং রূপৰিকারো নাম নত্থি, তস্মা অব্যযরূপত্তা ইধ গহিতানি, সব্বঞ্চেতং অসঙ্খ্যসমাসপদং নাম নপুংসকং এৰ হোতি, রস্সন্তমেৰ হোতি। সব্বৰিভত্তীনঞ্চ অকারন্তম্হা বহুলং অং হোতি, ইকারুকারন্তেহি লোপো হোতি।</p>
<p class="centered">অব্যযীভাৰসমাসো নিট্ঠিতো।</p>
<p class="subhead">তপ্পুরিসসমাস</p>
<p class="subhead">দুতিযাতপ্পুরিস</p>
<p class="bodytext">অথ অমাদিসমাসো ৰুচ্চতে, সো তপ্পুরিসোতি চ ৰুচ্চতি। তস্স পুরিসো তপ্পুরিসো, তপ্পুরিসসদ্দেন সদিসত্তা অযং সমাসো <span class="bld">তপ্পুরিসো</span>তি ৰুচ্চতি। যথা হি তপ্পুরিসসদ্দো ৰিসেসনপদত্থং জহিত্বা ৰিসেস্যপদত্থে তিট্ঠতি, এৰং অযং সমাসোপীতি।</p>
<p class="bodytext"><a name="para345"></a><span class="paranum">৩৪৫</span>. <span class="bld">অমাদি</span> <span class="note">[ক॰ ৩২৭; রূ॰ ৩৫১; নী॰ ৭০৪; চং॰ ২.২.১৬]</span>।</p>
<p class="bodytext">অমাদিৰিভত্তিযুত্তং স্যাদ্যন্তপদং পঠমন্তেন স্যাদ্যন্তপদেন সহ একত্থং ভৰতি, অযঞ্চ সমাসো অন্বত্থৰসেন ‘‘অমাদিসমাসো’’তি চ ‘‘তপ্পুরিসসমাসো’’তি চ ৰুচ্চতি। ইমিনা অমাদিসহিতস্স ৰাক্যস্স অমাদেকত্থসঞ্ঞং কত্বা ৰুত্তত্থানং ৰিভত্তীনং লোপো, ততো একত্থপদন্তে স্যাদ্যুপ্পত্তি হোতি।</p>
<p class="bodytext">সো <a name="M0.0224"></a> পন সমাসো দুতিযাতপ্পুরিসো, ততিযাতপ্পুরিসো, চতুত্থীতপ্পুরিসো, পঞ্চমীতপ্পুরিসো, ছট্ঠীতপ্পুরিসো, সত্তমীতপ্পুরিসোতি ছব্বিধো। একমেকস্মিঞ্চেত্থ ‘‘নিচ্চসমাসো, অনিচ্চসমাসো’’তি চ ‘‘লুত্তসমাসো, অলুত্তসমাসো’’তি চ দুৰিধো।</p>
<p class="bodytext">তত্থ দুতিযাতপ্পুরিসো কত্তুৰাচকেসু গত, নিস্সিত,-অতীত, অতিক্কন্ত, পত্ত, আপন্নইচ্চাদীসু পরেসু হোতি।</p>
<p class="bodytext">গামং গতোতি গামগতো গামং গতো ৰা। এৰং অরঞ্ঞগতো, ভূমিগতো, রাজানং নিস্সিতোতি রাজনিস্সিতো। এৰং অত্থনিস্সিতো, ধম্মনিস্সিতো। ভৰং অতীতো ভৰাতীতো। এৰং ভযাতীতো, কালাতীতো, খণাতীতো, পমাণং অতিক্কন্তোতি পমাণাতিক্কন্তো, সুখং পত্তোতি সুখপ্পত্তো। এৰং দুক্খপ্পত্তো, সোতং আপন্নোতি সোতাপন্নো। এৰং নিরোধসমাপন্নো, অদ্ধানমগ্গং পটিপন্নোতি অদ্ধানমগ্গপ্পটিপন্নো, রুক্খং আরূল়্হোতি রুক্খারূল়্হো, রথারূল়্হো, ওঘং তিণ্ণোতি ওঘতিণ্ণো ওঘং তিণ্ণো ৰা ইচ্চাদি।</p>
<p class="bodytext">কম্মুপপদৰিহিতেহি কিতন্তপদেহি পন নিচ্চসমাসোযেৰ, কুম্ভং করোতীতি কুম্ভকারো, রথকারো, পত্তং গণ্হাতীতি পত্তগ্গাহো, অত্থং কামেতীতি অত্থকামো, ধম্মকামো, ৰিনযং ধারেতীতি ৰিনযধরো, ধম্মধরো, ব্রহ্মং চরতি সীলেনাতি ব্রহ্মচারী, ভৰপারং গচ্ছতি সীলেনাতি ভৰপারগূ, সব্বং জানাতীতি সব্বঞ্ঞূ, অত্থঞ্ঞূ, ধম্মঞ্ঞূইচ্চাদি।</p>
<p class="bodytext">বহুলাধিকারত্তা ত, তৰন্তু, তাৰী, অন্ত, মান, তুন, ত্বান, ত্বা, তুং, তৰেপচ্চযন্তেসু পরেসু সমাসো ন হোতি, ৰস্সং ৰুত্থো, ওদনং ভুত্তো, ওদনং ভুত্তৰা, ওদনং ভুত্তাৰী, ধম্মং সুণন্তো, ধম্মং সুণমানো <a name="M0.0225"></a> ধম্মং সোতুন, ধম্মং সুত্বান, ধম্মং সুত্বা, ধম্মং সোতুং, ধম্মং সোতৰে।</p>
<p class="centered">ইতি দুতিযাতপ্পুরিসো।</p>
<p class="subhead">ততিযাতপ্পুরিস</p>
<p class="bodytext">ততিযাতপ্পুরিসো কম্মৰাচকেসু কিতন্তেসু চ সম্পন্ন, সহগতাদীসু চ পুব্ব, সদিস, সম, ঊনত্থ, কলহ, নিপুণ,-মিস্সক, সখিলাদীসু চ পরেসু হোতি।</p>
<p class="bodytext">বুদ্ধেন ভাসিতো বুদ্ধভাসিতো। এৰং বুদ্ধদেসিতো, বুদ্ধপঞ্ঞত্তো, বুদ্ধরক্খিতো, সত্থারা ৰণ্ণিতো সত্থুৰণ্ণিতো, ৰিঞ্ঞূহি গরহিতো ৰিঞ্ঞুগরহিতো, ৰিঞ্ঞুপসত্থো, ইস্সরেন কতং ইস্সরকতং, অত্তনা কতং সযংকতং, পরেহি কতং পরংকতং, বিন্দাগমো। সুকেহি আহটং সুকাহটং, রঞ্ঞা হতো রাজহতো, রোগেন পীল়িতো রোগপীল়িতো, অগ্গিনা দড্ঢো অগ্গিদড্ঢো, সপ্পেন দট্ঠো সপ্পদট্ঠো, সল্লেন ৰিদ্ধো সল্লৰিদ্ধো, ইচ্ছায অপকতো অভিভূতো ইচ্ছাপকতো।</p>
<p class="bodytext">সীলেন সম্পন্নো সীলসম্পন্নো। এৰং সুখসহগতং, ঞাণসম্পযুত্তং, মিত্তসংসগ্গো, পিযসম্পযোগো, পিযৰিপ্পযোগো, জাতিযা অন্ধো জচ্চন্ধো, গুণহীনো, গুণৰুড্ঢো, চতুৰগ্গেন সঙ্ঘেন করণীযং কম্মং চতুৰগ্গকরণীযং। এৰং পঞ্চৰগ্গকরণীযং, কাকেহি পেয্যা কাকপেয্যা, নদী।</p>
<p class="bodytext">একক্খরেসু পরপদেসু নিচ্চসমাসো, উরেন গচ্ছতীতি উরগো, পাদেন পিৰতীতি পাদপো ইচ্চাদি।</p>
<p class="bodytext">ক্বচি মজ্ঝেপদলোপো, গুল়েন সংসট্ঠো ওদনো গুল়োদনো। এৰং খীরোদনো, অস্সেন যুত্তো রথো অস্সরথো। এৰং আজঞ্ঞরথো, মগ্গেন সম্পযুত্তং চিত্তং মগ্গচিত্তং <a name="M0.0226"></a>, জম্বুযা পঞ্ঞাতো দীপো জম্বুদীপো, একেন অধিকা দস একাদস ইচ্চাদি।</p>
<p class="bodytext">পুব্বাদীসু – মাসেন পুব্বো মাসপুব্বো, মাতরা সদিসো মাতুসদিসো। এৰং মাতুসমো, পিতুসমো, একেন ঊনা ৰীসতি একূনৰীসতি, সীলেন ৰিকলো সীলৰিকলো, অসিনা কলহো অসিকলহো, ৰাচায নিপুণো ৰাচানিপুণো। এৰং যাৰকালিকসম্মিস্সং, ৰাচাসখিলো, সত্থারা সদিসো সত্থুকপ্পো, পুঞ্ঞেন অত্থো পুঞ্ঞত্থো, পুঞ্ঞেন অত্থিকো পুঞ্ঞত্থিকো। এৰং সেয্যত্থিকো, মহগ্ঘত্থিকো, গুণেন অধিকো গুণাধিকো ইচ্চাদি।</p>
<p class="bodytext">বহুলাধিকারা ক্বচি সমাসো ন হোতি, ফরসুনা ছিন্নং, কাকেহি পাতব্বা, দস্সনেন পহাতব্বা ধম্মা, ভাৰনায পহাতব্বা ধম্মা ইচ্চাদি।</p>
<p class="centered">ইতি ততিযাতপ্পুরিসো।</p>
<p class="subhead">চতুত্থীতপ্পুরিস</p>
<p class="bodytext">চতুত্থীতপ্পুরিসো তদত্থে ৰা অত্থ, হিত, দেয্যাদীসু ৰা পরেসু হোতি।</p>
<p class="bodytext">কথিনস্স দুস্সং কথিনদুস্সং, কথিনত্থায আভটং দুস্সন্তি অত্থো। এৰং কথিনচীৰরং, কথিনায দুস্সং, কথিনায চীৰরন্তিপি যুজ্জতি, কথিনত্থারাযাতি অত্থো। চীৰরায দুস্সং চীৰরদুস্সং। এৰং চীৰরমূলং <span class="note">[চীৰরমূল্যং (রূ॰ নী॰)]</span>, সঙ্ঘস্স আভটং ভত্তং সঙ্ঘভত্তং, সঙ্ঘত্থায ৰা পটিযত্তং ভত্তং সঙ্ঘভত্তং। এৰং আগন্তুকভত্তং, গমিকভত্তং, গিলানভত্তং।</p>
<p class="bodytext">সঙ্ঘস্স <a name="M0.0227"></a> অত্থো সঙ্ঘত্থো, লোকস্স হিতো লোকহিতো, বুদ্ধস্স দেয্যং বুদ্ধদেয্যং, বুদ্ধস্স পণামো বুদ্ধপ্পণামো। এৰং বুদ্ধথোমনা, বুদ্ধুপট্ঠানং, সুত্তস্স অনুলোমং সুত্তানুলোমং। এৰং সুত্তানুরূপং, সুত্তানুকূলং, সুত্তানুগুণং, ঠানস্স অরহং ঠানারহং, রঞ্ঞো অরহং রাজারহং। এৰং রাজগ্ঘং, রাজদেয্যং, কত্তুং কামেতীতি কত্তুকামো। এৰং গন্তুকামো, কথেতুকামো, দট্ঠুকামো, সোতুকামো। এত্থ চ তুমন্তস্স অসঙ্খ্যত্তা ‘অসঙ্খ্যেহি সব্বাস’ন্তি ততো নিচ্চং চতুত্থীলোপো হোতি, সমাসে কতে নিচ্চং নিগ্গহীতলোপো চ। ‘‘সঙ্ঘস্স দাতব্বং, সঙ্ঘস্স দাতুং’’ ইচ্চাদীসু সমাসো ন হোতি।</p>
<p class="centered">ইতি চতুত্থীতপ্পুরিসো।</p>
<p class="subhead">পঞ্চমীতপ্পুরিস</p>
<p class="bodytext">পঞ্চমীতপ্পুরিসো অপগমন, ভয, ৰিরতি, মোচনাদিঅত্থেসু পরেসু হোতি।</p>
<p class="bodytext">মেথুনা অপেতোতি মেথুনাপেতো, পলাসতো অপগতোতি পলাসাপগতো, নগরম্হা নিগ্গতোতি নগরনিগ্গতো, পিণ্ডপাততো পটিক্কন্তোতি পিণ্ডপাতপ্পটিক্কন্তো। এৰং গামনিক্খন্তো, রুক্খপতিতো, সাসনম্হা চুতোতি সাসনচুতো, আপত্তিযা ৰুট্ঠানং আপত্তিৰুট্ঠানং, উদকতো উগ্গতো উদকুগ্গতো, ভৰতো নিস্সটো ভৰনিস্সটো, খন্ধসঙ্গহতো নিস্সটন্তি খন্ধসঙ্গহনিস্সটং, চোরম্হা ভীতোতি চোরভীতো, পাপতো ভাযতি সীলেনাতি পাপভীরুকো, পাপতো জিগুচ্ছতি সীলেনাতি পাপজিগুচ্ছী, ৰট্টতো নিব্বিন্দতীতি ৰট্টনিব্বিন্নো, কাযদুচ্চরিততো ৰিরতি কাযদুচ্চরিতৰিরতি। এৰং ৰচীদুচ্চরিতৰিরতি, বন্ধনা মুত্তো বন্ধনমুত্তো। এৰং বন্ধনমোক্খো, কম্মতো সমুট্ঠিতং কম্মসমুট্ঠিতং <a name="M0.0228"></a>। এৰং কম্মজাতং, কম্মসম্ভূতং, কম্মনিব্বত্তং, লোকতো অগ্গো লোকগ্গো। এৰং লোকজেট্ঠো, লোকুত্তমো, সব্বেহি জেট্ঠো সব্বজেট্ঠো, সব্বেহি কনিট্ঠো সব্বকনিট্ঠো। এৰং সব্বহীনো, সব্বপচ্ছিমো, উক্কট্ঠতো উক্কট্ঠোতি উক্কট্ঠুক্কট্ঠো, ওমকতো ওমকোতি ওমকোমকো।</p>
<p class="bodytext">ক্বচি নিচ্চসমাসো হোতি, মাতিতো জাতো মাতুজো। এৰং পিতুজো, কম্মজং, চিত্তজং, উতুজং ইচ্চাদি।</p>
<p class="centered">ইতি পঞ্চমীতপ্পুরিসো।</p>
<p class="subhead">ছট্ঠীতপ্পুরিস</p>
<p class="bodytext">রঞ্ঞো পুত্তো রাজপুত্তো। এৰং রাজপুরিসো, বুদ্ধসাৰকো, সমুদ্দঘোসো, ধঞ্ঞানং রাসি ধঞ্ঞরাসি, মত্তিকায পত্তোতি মত্তিকাপত্তো, ৰিকারসম্বন্ধে ছট্ঠী, মত্তিকামযপত্তোতি অত্থো। এৰং সুৰণ্ণকটাহং, সুৰণ্ণভাজনং, পানীযস্স থালকং পানীযথালকং।</p>
<p class="bodytext">সমাসমজ্ঝে ঈ, ঊনং বহুলং রস্সত্তং, দণ্ডিনো কুলং দণ্ডিকুলং, হত্থিপদং, ইত্থিরূপং, নদিকূলং, নদিতীরং, ভিক্খুনীনং সঙ্ঘো ভিক্খুনিসঙ্ঘো, জম্বুযা সাখা জম্বুসাখা ইচ্চাদি।</p>
<p class="bodytext">অন্ত, মান, নিদ্ধারণিয, পূরণ, ভাৰ, সুহিতত্থেহি সমাসো ন হোতি, মমং অনুকুব্বন্তো, মমং অনুকুরুমানো, গুন্নং কণ্হা সম্পন্নখীরতমা। ৰিভত্তাৰধিছট্ঠিযা পন হোতিযেৰ, নরানং উত্তমো নরুত্তমো, নরসেট্ঠো, নরৰরো, গণানং উত্তমো গণুত্তমো, দ্বিপদানং উত্তমো দ্বিপদুত্তমো ইচ্চাদি। সিস্সানং পঞ্চমো সিস্সো, কপ্পস্স ততিযো ভাগো, পক্খস্স অট্ঠমী, পটস্স সুক্কতা, রূপস্স লহুতা, রূপস্স <a name="M0.0229"></a> মুদুতা, রূপস্স কম্মঞ্ঞতা। ক্বচি হোতি, কাযলহুতা, চিত্তলহুতা, বুদ্ধসুবুদ্ধতা। ধম্মসুধম্মতা, ফলানং সুহিতো, ফলানং তিত্তো, ফলানং অসিতো, করণত্থে ছট্ঠী।</p>
<p class="bodytext">‘‘ভটো রঞ্ঞো পুত্তো দেৰদত্তস্সা’’তি এত্থ ‘রাজপুত্তো’তি ন হোতি অঞ্ঞমঞ্ঞানপেক্খত্তা। ‘‘দেৰদত্তস্স কণ্হা দন্তা’’তি এত্থ ‘দেৰদত্তকণ্হদন্তা’তি ন হোতি অঞ্ঞসাপেক্খত্তা <span class="note">[নী॰ ৬৯০]</span>। অঞ্ঞসাপেক্খত্তেপি নিচ্চং সম্বন্ধীপেক্খসদ্দানং সমাসো হোতি ৰাক্যে ৰিয সমাসেপি সম্বন্ধস্স ৰিদিতত্তা। ৰুত্তঞ্চ ‘‘সতিপি সাপেক্খত্তে গমকত্তা সমাসো হোতী’’তি <span class="note">[ক॰ ৩২৮; রূ॰ ৩৫২; নী॰ ৬৯১]</span>, দেৰদত্তগুরুকুলং, রাজদাসীপুত্তো, দেৰদাসীপুত্তো ইচ্চাদি। তত্থ দেৰদত্তস্স গুরু দেৰদত্তগুরু, তস্স কুলং দেৰদত্তগুরুকুলন্তি ৰিগ্গহো। গুরুনো কুলং গুরুকুলং, দেৰদত্তস্স গুরুকুলং দেৰদত্তগুরুকুলন্তিপি ৰদন্তি। ‘‘রঞ্ঞো মাগধস্স বিম্বিসারস্স পুত্তো’’তি এত্থপি অঞ্ঞসাপেক্খত্তা ‘বিম্বিসারপুত্তো’তি ন হোতি, রঞ্ঞো গো চ অস্সো চ পুরিসো চাতি অত্থে ‘রাজগৰস্সপুরিসা’তি হোতি দ্বন্দতো পুব্বপদস্স দ্বন্দপদেহিপি পচ্চেকং সম্বন্ধস্স ৰিদিতত্তা। তথা দ্বন্দতো পরপদস্সপি, নরানঞ্চ দেৰানঞ্চ সারথি নরদেৰসারথি।</p>
<p class="centered">ইতি ছট্ঠীতপ্পুরিসো।</p>
<p class="subhead">সত্তমীতপ্পুরিস</p>
<p class="bodytext">সত্তমীতপ্পুরিসে রূপে সঞ্ঞা রূপসঞ্ঞা। এত্থ চ কারকানং ক্রিযাসাধনলক্খণত্তা ক্রিযাপদেহেৰ সম্বন্ধো হোতি, তস্মা অক্রিযৰাচকেন পরপদেন সদ্ধিং সমাসে জাতে মজ্ঝে অনুরূপং ক্রিযাপদং ৰিঞ্ঞাযতি, যথা <a name="M0.0230"></a> ‘অস্সেন যুত্তো রথো অস্সরথো’ ইতি ‘রূপে সঞ্ঞা’তি রূপে উপ্পন্না সঞ্ঞাতি অত্থো। চক্খুস্মিং ৰিঞ্ঞাণং চক্খুৰিঞ্ঞাণং, ধম্মে রতো ধম্মরতো। এৰং ধম্মরুচি, ধম্মগারৰো, দানে অজ্ঝাসযো দানজ্ঝাসযো। এৰং দানাধিমুত্তি, ৰট্টে ভযং ৰট্টভযং, ৰট্টদুক্খং, গামে সূকরো গামসূকরো, ৰনমহিংসো, সমুদ্দমচ্ছো, ইত্থীসু ধুত্তো ইত্থিধুত্তো, ইত্থিসোণ্ডো।</p>
<p class="bodytext">উপপদকিতন্তেসু নিচ্চসমাসো <span class="note">[নী॰ ৬৮২]</span>, ৰনে চরতীতি ৰনচরো, কামাৰচরো, কুচ্ছিম্হি সযতীতি কুচ্ছিস্সযো, গব্ভে সেতীতি গব্ভসেয্যো, থলে তিট্ঠতীতি থলট্ঠো, জলট্ঠো, পব্বতট্ঠো, পঙ্কে জাতং পঙ্কজং। এৰং অত্রজো, খেত্রজো ইচ্চাদি। ইধ ন হোতি <span class="note">[নী॰ ৬৮১]</span>, ভোজনে মত্তঞ্ঞুতা, ইন্দ্রিযেসু গুত্তদ্বারো, আসনে নিসিন্নো, আসনে নিসীদিতব্বং।</p>
<p class="centered">ইতি সত্তমীতপ্পুরিসো।</p>
<p class="subhead">লুত্ততপ্পুরিস</p>
<p class="bodytext">তপ্পুরিসপদানং মহাৰুত্তিসুত্তেন ক্বচি ৰিপল্লাসো।</p>
<p class="bodytext">উপরিগঙ্গা, হেট্ঠানদী, অন্তোৰিহারো, অন্তোসমাপত্তি, হংসানং রাজা রাজহংসো হংসরাজা ৰা, মাসস্স অড্ঢং অড্ঢমাসং, কহাপণস্স অড্ঢং অড্ঢকহাপণং, অড্ঢমাসং, রত্তিযা অড্ঢং অড্ঢরত্তং। এৰং পুব্বরত্তং, পররত্তং, ইস্স অত্তং। কাযস্স পুব্বভাগো পুব্বকাযো, পরকাযো, অহস্স পুব্বো পুব্বণ্হো, মজ্ঝণ্হো, সাযন্হো, পুব্বেদিট্ঠো দিট্ঠপুব্বো, তথাগতং দিট্ঠপুব্বো থেরো, তথাগতো দিট্ঠপুব্বো থেরেন ইচ্চাদি।</p>
<p class="centered">ইতি লুত্ততপ্পুরিসো।</p>
<p class="subhead">অলুত্ততপ্পুরিস</p>
<p class="bodytext">ইদানি <a name="M0.0231"></a> অলুত্ততপ্পুরিসা ৰুচ্চন্তে।</p>
<p class="bodytext">দীপঙ্করো, পভঙ্করো, অমতন্দদো, পুরিন্দদো, ৰেস্সন্তরো, অত্তন্তপো, পরন্তপো, রণঞ্জহো, জুতিন্ধরো, ৰিজ্জন্ধরো, দস্সনেনপহাতব্বধম্মো, কুতোজো, ততোজো, ইতোজো, ভযতো উপট্ঠানং ভযতুপট্ঠানং, কটত্তাকম্মং, কটত্তারূপং, পরস্সপদং, অত্তনোপদং, দেৰানমিন্দো, দেৰানংপিযতিস্সো, গৰম্পতিত্থেরো, পুব্বেনিৰাসো, মজ্ঝেকল্যাণং, দূরেরূপং, সন্তিকেরূপং, দূরেনিদানং, সন্তিকেনিদানং, অন্তেৰাসিকো, জনেসুতো, কামেসুমিচ্ছাচারো ইচ্চাদি <span class="note">[ক॰ ৩২৭; রূ॰ ৩৫১; নী॰ ৬৮৬]</span>।</p>
<p class="centered">ইতি অলুত্ততপ্পুরিসো।</p>
<p class="bodytext">সব্বো চাযং অমাদিতপ্পুরিসো অভিধেয্যৰচনো পরপদলিঙ্গো চ।</p>
<p class="centered">অমাদিতপ্পুরিসো নিট্ঠিতো।</p>
<p class="subhead">কম্মধারযসমাস</p>
<p class="bodytext">অথ কম্মধারযসঞ্ঞিতো পঠমাতপ্পুরিসো ৰুচ্চতে।</p>
<p class="bodytext">কম্মমিৰ দ্বযং ধারেতীতি <span class="bld">কম্মধারযো</span>। যথা কম্মং ক্রিযঞ্চ পযোজনঞ্চ দ্বযং ধারেতি কম্মে সতি তস্স দ্বযস্স সম্ভৰতো, তথা অযং সমাসো একস্স অত্থস্স দ্বে নামানি ধারেতি ইমস্মিং সমাসে সতি একত্থজোতকস্স নামদ্বযস্স সম্ভৰতোতি <span class="note">[ক॰ ৩২৪; রূ॰ ৩৩৯; নী॰ ৭০২]</span>।</p>
<p class="bodytext">অপি চ কত্তব্বন্তি কম্মং, ধারেতব্বন্তি ধারিযং, কম্মঞ্চ তং ধারিযঞ্চাতি কম্মধারিযং, যংকিঞ্চি হিতকম্মং, কম্মধারিযসদ্দসদিসত্তা <a name="M0.0232"></a> সব্বো চাযং সমাসো <span class="bld">কম্মধারযো</span>তি ৰুচ্চতি ইস্স অত্তং কত্বা। যথা হি কম্মধারিযসদ্দো একস্স অত্থস্স দ্বে নামানি ধারেতি, তথা অযং সমাসোপীতি। সো এৰ উত্তরপদত্থপধানতাসঙ্খাতেন তপ্পুরিসলক্খণেন যুত্তত্তা ‘তপ্পুরিসো’তি চ ৰুচ্চতি। ভিন্নপৰত্তিনিমিত্তানং দ্বিন্নং পদানং ৰিসেসনৰিসেসিতব্বভাৰেন একস্মিং অত্থে পৰত্তি তুল্যাধিকরণতা নাম, তেন তুল্যাধিকরণলক্খণেন যুত্তত্তা ‘তুল্যাধিকরণসমাসো’তি চ ৰুচ্চতি। সো এৰ চ ৰিসেসনপদৰসেন গুণৰিসেসদীপনত্তা ‘ৰিসেসনসমাসো’তি চ ৰুচ্চতি। তস্মিং ৰিসেসনসমাসে –</p>
<p class="bodytext"><a name="para346"></a><span class="paranum">৩৪৬</span>. <span class="bld">ৰিসেসনমেকত্থেন</span> <span class="note">[ক॰ ৩২৪; রূ॰ ৩৩৯; নী॰ ৭০২; চং॰ ২.২.১৮; পা॰ ২.১.৫৭]</span>।</p>
<p class="bodytext">ৰিসেসনভূতং স্যাদ্যন্তপদং একত্থেন ৰিসেস্যভূতেন স্যাদ্যন্তপদেন সদ্ধিং একত্থং হোতি।</p>
<p class="bodytext">এত্থ চ ৰিসেসীযতি দব্বং ৰিসিট্ঠং করীযতি এতেনাতি ৰিসেসনং। একো অত্থো যস্সাতি একত্থং, ‘একো’তি সমানো, ‘অত্থো’তি অভিধেয্যত্থো, নেমিত্তকত্থো, সোযেৰ দ্বিন্নং পৰত্তিনিমিত্তানং অধিট্ঠানট্ঠেন ‘অধিকরণ’ন্তি চ ৰুচ্চতি। পৰত্তিনিমিত্তানঞ্চ অধিট্ঠানত্তে সতি পদানম্পি অধিট্ঠানতা সিদ্ধা হোতি। ইতি একত্থন্তি তুল্যাধিকরণং, সমানাধিকরণন্তি ৰুত্তং হোতি, তেন একত্থেন। ‘একত্থং হোতী’তি একত্থীভূতং হোতীতি অত্থো।</p>
<p class="bodytext">সো চ সমাসো নৰৰিধো ৰিসেসনপুব্বপদো, ৰিসেসনুত্তরপদো, ৰিসেসনোভযপদো, উপমানুত্তরপদো, সম্ভাৰনাপুব্বপদো, অৰধারণপুব্বপদো, ননিপাতপুব্বপদো, কুনিপাতপুব্বপদো, পাদিপুব্বপদো চাতি।</p>
<p class="bodytext">তত্থ <a name="M0.0233"></a> <span class="bld">ৰিসেসনপুব্বপদো</span> যথা? মহাপুরিসো, মহানদী, মহব্ভযং। এত্থ চ ‘‘সা সেনা দিস্সতে মহা <span class="note">[জা॰ ২.২২.৭৭১]</span>, বারাণসিরজ্জং নাম মহা’’তি <span class="note">[জা॰ অট্ঠ॰ ১.১.মহাসীলৰজাতকৰণ্ণনা]</span> পাল়ি দিস্সতি। তস্মা সমাসেপি তিলিঙ্গে নিপাতরূপো মহাসদ্দো যুজ্জতি। মহা চ সো পুরিসো চাতি মহাপুরিসো, মহা চ সা নদী চাতি মহানদী, মহা চ তং ভযঞ্চাতি মহব্ভযং, দ্বিত্তং সংযোগে চ রস্সত্তং। মহাসদ্দৰেৰচনেন মহন্তসদ্দেনপি ৰাক্যং দস্সেতুং যুজ্জতি, মহন্তো পুরিসো মহাপুরিসো, মহন্তী নদী মহানদী, মহন্তং ভযং মহব্ভযন্তি। চ, তসদ্দেহি চ সদ্ধিং পরিপুণ্ণং কত্বা দস্সেতুং যুজ্জতি, মহন্তো চ সো পুরিসো চাতি মহাপুরিসো, মহন্তী চ সা নদী চাতি মহানদী, মহন্তঞ্চ তং ভযঞ্চাতি মহব্ভযন্তি। মহন্তসদ্দো ৰা মহা হোতি, ‘ট ন্তন্তূন’ন্তি সুত্তেন উত্তরপদে পরে ন্তস্স সব্বস্স অত্তং, মহাৰুত্তিনা দীঘো চ।</p>
<p class="bodytext">এত্থ চ দ্বীহি চসদ্দেহি দ্বিন্নং পদানং সকত্থনানাত্তং দীপেতি। তংসদ্দেন সকত্থনানাত্তেপি সকত্থানং অধিকরণভূতস্স দব্বত্থস্স একত্তং দীপেতি। ইমস্মিং ব্যাকরণে ৰিসুং রূপৰিধানকিচ্চং নাম নত্থি, তংতংসুত্তৰিধানঞ্চ তদনুরূপং দস্সিতৰিগ্গহৰাক্যঞ্চ দিস্বা তস্স তস্স সিদ্ধপদস্স অত্থব্যঞ্জনৰিনিচ্ছযে ঞাতে রূপৰিধানকিচ্চং সিদ্ধং হোতি, সন্তো চ সো পুরিসো চাতি সপ্পুরিসো, সেতহত্থী, নীলুপ্পলং, লোহিতচন্দনং।</p>
<p class="bodytext">ৰিসদিসলিঙ্গ, ৰচনাপি সদ্দা একত্থা হোন্তি, ৰিনযো চ সো পরিযত্তি চাতি ৰিনযপরিযত্তি, ৰিনযো চ সো পিটকঞ্চাতি ৰিনযপিটকং, অৰিজ্জা চ সা পচ্চযো চাতি অৰিজ্জাপচ্চযো, অৰিজ্জা চ সা নীৰরণঞ্চাতি অৰিজ্জানীৰরণং। এৰং ইত্থিরতনং, সীলঞ্চ তং গুণো চাতি সীলগুণো, সীলঞ্চ তং পতিট্ঠা চাতি সীলপতিট্ঠা ইচ্চাদি।</p>
<p class="bodytext">তথা <a name="M0.0234"></a> ৰীসতি চ সা পুরিসা চাতি ৰীসতিপুরিসা, সতঞ্চ তং পুরিসা চাতি সতপুরিসা, সঙ্খারা চ তে পচ্চযো চাতি সঙ্খারপচ্চযো, অঙ্গা চ তে জনপদঞ্চাতি অঙ্গজনপদং, মগধা চ তে রট্ঠঞ্চাতি মগধরট্ঠং। এৰং কাসিরট্ঠং ইচ্চাদি।</p>
<p class="bodytext">ইধ ন হোতি <span class="note">[রূ॰ ৩৪১; নী॰ ৬৮১]</span>, পুণ্ণো মন্তানীপুত্তো, চিত্তো গহপতি, সক্কো দেৰরাজা, ব্রহ্মা সহম্পতি ইচ্চাদি।</p>
<p class="bodytext">ক্বচি নিচ্চসমাসো, কণ্হসপ্পো, লোহিতমালং ইচ্চাদি।</p>
<p class="bodytext"><span class="bld">ৰিসেসনুত্তরপদো</span> যথা? সারিপুত্তত্থেরো, বুদ্ধঘোসাচরিযো, আচরিযগুত্তিলো ৰা, মহোসধপণ্ডিতো, পুরিসুত্তমো, পুরিসৰরো, পুরিসৰিসেসো ইচ্চাদি।</p>
<p class="bodytext"><span class="bld">ৰিসেসনোভযপদো</span> যথা? ছিন্নঞ্চ তং পরূল়্হঞ্চাতি ছিন্নপরূল়্হং, সীতঞ্চ তং উণ্হঞ্চাতি সীতুণ্হং, খঞ্জো চ সো খুজ্জো চাতি খঞ্জখুজ্জো। এৰং অন্ধবধিরো, কতঞ্চ তং অকতঞ্চাতি কতাকতং, ছিদ্দাৰছিদ্দং, ছিন্নভিন্নং, সিত্তঞ্চ তং সম্মট্ঠঞ্চাতি সিত্তসম্মট্ঠং, সন্তস্স ভাৰো সচ্চং, অখেমট্ঠেন দুক্খঞ্চ তং অৰিপরীতট্ঠেন সচ্চঞ্চাতি দুক্খসচ্চং ইচ্চাদি।</p>
<p class="bodytext"><span class="bld">উপমানুত্তরপদো</span> যথা? সীহো ৰিযাতি সীহো, মুনি চ সো সীহো চাতি মুনিসীহো। এৰং মুনিপুঙ্গৰো, বুদ্ধনাগো, বুদ্ধাদিচ্চো, রংসি ৰিযাতি রংসি, সদ্ধম্মো চ সো রংসি চাতি সদ্ধম্মরংসি। এৰং ৰিনযসাগরো, সমণপদুমো, সমণপুণ্ডরীকো ইচ্চাদি।</p>
<p class="bodytext"><span class="bld">সম্ভাৰনাপুব্বপদো</span> যথা? হেতু হুত্বা পচ্চযো হেতুপচ্চযো। এৰং আরম্মণপচ্চযো, মনুস্সভূতো, দেৰভূতো, ধম্মো ইতি সঙ্খাতো ধম্মসঙ্খাতো, ধম্মসম্মতো, ধম্মসঞ্ঞিতো <a name="M0.0235"></a>, ধম্মলক্খিতো, এৰ ইতি সঙ্খাতো সদ্দো এৰসদ্দো। এৰং চসদ্দো, ৰাসদ্দো, অরিযভূতো সঙ্ঘো অরিযসঙ্ঘো। এৰং বুদ্ধমুনি, পচ্চেকমুনি ইচ্চাদি। এত্থ চ সম্ভাৰনা নাম সামঞ্ঞভূতস্স উত্তরপদত্থস্স দল়্হং কত্বা থোমনা সরূপৰিসেসদীপনা, ন গুণমত্তদীপনাতি অধিপ্পাযো। গরূ পন ‘‘ধম্মো ইতি বুদ্ধি ধম্মবুদ্ধি। এৰং ধম্মসঞ্ঞা, অনিচ্চসঞ্ঞা, ধাতুসঞ্ঞা, মাতুসঞ্ঞা, পাণসঞ্ঞিতা, অত্তদিট্ঠি’’ ইচ্চাদীনিপি এত্থ আহরন্তি, ইমানি পন ‘‘সরণং ইতি গতো উপগতো সরণঙ্গতো’’তি পদং ৰিয ইতিলুত্তানি পঠমাতপ্পুরিসপদানি নাম যুজ্জন্তীতি <span class="note">[রূ॰ ৩৪৩; নী॰ ৭০২]</span>।</p>
<p class="bodytext"><span class="bld">অৰধারণপুব্বপদো</span> যথা? গুণো এৰ ধনং ন মণিসুৰণ্ণাদীতি গুণধনং। এৰং সদ্ধাধনং, সীলধনং, চক্খু এৰ দ্বারং ন গামদ্বারাদীতি চক্খুদ্বারং। এৰং চক্খুৰত্থু, চক্খুন্দ্রিযং, চক্খাযতনং, চক্খুধাতু, খন্ধা এৰ ভারা খন্ধভারা। এত্থ চ যদি ভরিতব্বট্ঠেন ভারা নাম সিযুং, পঞ্চক্খন্ধা এৰ ভারা নাম সিযুং, ন সীসভার, অংসভারাদযো। খন্ধা হি নিচ্চভারা হোন্তি, ইতরে তাৰকালিকা, খন্ধমূলিকা চাতি। এৰং অতিসযত্থসম্ভাৰনত্থং খন্ধা এৰ ভারাতি অৰধারণৰাক্যং পযুজ্জতি, ন সীসভারাদীনং সব্বসো ভারভাৰপটিক্খিপনত্থন্তি। এৰং সব্বত্থ, অৰিজ্জা এৰ মলং ন কংসমলাদিকন্তি অৰিজ্জামলং, অৰিজ্জা এৰ আসৰো ন মধ্বাসৰাদিকোতি অৰিজ্জাসৰো। এৰং তণ্হাসল্লং, পঞ্ঞাসত্থং, পঞ্ঞালোকো, পঞ্ঞাপজ্জোতো, রাগগ্গি, দোসগ্গি, মোহগ্গি ইচ্চাদি। গরূ পন ‘‘ধনং ৰিযাতি ধনং, সদ্ধা এৰ অরিযানং ধনং সদ্ধাধনং, সত্থং ৰিযাতি সত্থং, পঞ্ঞা এৰ সত্থং পঞ্ঞাসত্থ’’ন্তি যোজেন্তি, এৰং সতি অতিসযসম্ভাৰনত্থো ন সিজ্ঝতি <span class="note">[রূ॰ ৩৪৩; নী॰ ৭০২]</span>।</p>
<p class="bodytext"><a name="para347"></a><span class="paranum">৩৪৭</span>. <span class="bld">ননিপাতপুব্বপদে নউ</span> <span class="note">[ক॰ ৩২৬; রূ॰ ৩৪১; নী॰ ৭০৭]</span>।</p>
<p class="bodytext">ঞানুবন্ধো <a name="M0.0236"></a> পটিসেধম্হা অঞ্ঞনকার নিৰত্তনত্থো, নউইচ্চেতং স্যাদ্যন্তং অঞ্ঞেন স্যাদ্যন্তেন সহ একত্থং হোতি। ইমিনা নঞে কত্থসঞ্ঞং কত্বা –</p>
<p class="bodytext"><a name="para348"></a><span class="paranum">৩৪৮</span>. <span class="bld">ট নউস্স</span> <span class="note">[ক॰ ৩৩৩; রূ॰ ৩৪৪; নী॰ ৭১৭; চং॰ ২.২.২০; পা॰ ২.২.৬; ‘‘নউ’’ (বহূসু)]</span>।</p>
<p class="bodytext">উত্তরপদে পরে নউইচ্চেতস্স টানুবন্ধো অ হোতীতি নস্স অত্তং।</p>
<p class="bodytext">ন ব্রাহ্মণো অব্রাহ্মণো। এত্থ সিযা – কিং ৰিজ্জমানস্স ৰাযং নিসেধো, উদাহু অৰিজ্জমানস্স ৰাতি, কিঞ্চেত্থ – যদি ৰিজ্জমানস্স নিসেধো, এৰং সতি লোকে ৰিজ্জমানা সব্বে ব্রাহ্মণা অব্রাহ্মণা নাম ভৰেয্যুং। তস্মা ‘‘ইধ জনো ন ব্রাহ্মণো, তত্থ জনো ন ব্রাহ্মণো’’তিআদিনা দেসাদিনিযমং ৰিনা লোকে ৰিজ্জমানস্স ব্রাহ্মণস্স নিসেধো ন যুজ্জতি, অথ লোকে অৰিজ্জমানস্স নিসেধো, এৰঞ্চ সতি কিং অৰিজ্জমানস্স নিসেধেন নিসেধনীযস্সেৰ অৰিজ্জমানত্তাতি? ৰুচ্চতে – তংসদিসাদিঅত্থেসু তব্বোহারস্সেৰাযং নিসেধো। তথা হি ব্রাহ্মণসদিসে অব্রাহ্মণে কেসঞ্চি ব্রাহ্মণসঞ্ঞা সণ্ঠাতি, সঞ্ঞানুরূপঞ্চ ব্রাহ্মণৰোহারো তস্মিং পৰত্ততি, এৰং পৰত্তস্স অব্রাহ্মণে ব্রাহ্মণৰোহারস্স অযং পটিসেধো হোতি। যথা তং? লোকস্মিং বালজনানং মিচ্ছাসঞ্ঞাৰসেন মিচ্ছাৰোহারো পৰত্ততিযেৰ ‘‘রূপং অত্তা, ৰেদনা অত্তা’’ ইচ্চাদি, তেসং তস্স মিচ্ছাভাৰখ্যাপনত্থং পটিসেধো যোজিযতি ‘‘রূপং অনত্তা, ৰেদনা অনত্তা’’ <span class="note">[মহাৰ॰ ২০]</span> ইচ্চাদি। এত্তাৰতা সুদ্ধব্রাহ্মণসদ্দস্সপি মিচ্ছাৰসেন তংসদিসে অত্থে পৰত্তিসম্ভৰো সিদ্ধো হোতি, নকারস্স <a name="M0.0237"></a> চ তদত্থজোতকমত্ততা সিদ্ধা হোতি, এৰঞ্চ সতি উত্তরপদত্থপধানতাসঙ্খাতং তপ্পুরিসলক্খণম্পি ইধ ন ৰিরুজ্ঝতি, তস্মা অব্রাহ্মণোতি ব্রাহ্মণসদিসোতি ৰুত্তং হোতি। এস নযো তদঞ্ঞ, তব্বিরুদ্ধ, তদভাৰত্থাদীসু।</p>
<p class="bodytext">তত্থ তদঞ্ঞত্থে –</p>
<p class="bodytext">সঙ্খতা ধম্মা অসঙ্খতা ধম্মা <span class="note">[ধ॰ স॰ দুকমাতিকা ৮]</span>। এত্থ চ ন সঙ্খতা অসঙ্খতা, সঙ্খতধম্মেহি অঞ্ঞে ধম্মাতি অত্থো।</p>
<p class="bodytext">তব্বিরুদ্ধে –</p>
<p class="bodytext">অকুসলো, কুসলপটিপক্খো ধম্মোতি অত্থো।</p>
<p class="bodytext">তদভাৰে –</p>
<p class="bodytext">ন কত্বা অকত্বা, করণেন সব্বসো ৰিনাতি অত্থো।</p>
<p class="bodytext">দুৰিধো পটিসেধো পসজ্জপটিসেধো, পযিরুদাসপটিসেধো চাতি।</p>
<p class="bodytext">তত্থ অত্তনা যুত্তপদত্থং পসজ্জ লগ্গেত্বা পটিসেধেতীতি <span class="bld">পসজ্জপটিসেধো,</span> তদভাৰমত্তজোতকো নকারো, ক্রিযামত্তনিসেধোতি ৰুত্তং হোতি। অকত্বা, অকাতুং, অকরোন্তো, ন করোতি, ন কাতব্বং ইচ্চাদি।</p>
<p class="bodytext">পসজ্জমত্তে অট্ঠত্বা তংসদিসাদিকে পরিতোভাগে উগ্গয্হ নিসেধেতব্বং অত্থং অসতি খিপতি ছড্ডেতীতি <span class="bld">পযিরুদাসো,</span> তংসদিসাদিজোতকো, দব্বনিসেধোতি ৰুত্তং হোতি। অব্রাহ্মণো ইচ্চাদি। এৰং অসমণো, অসক্যপুত্তিযো, অমিত্তো, মিত্তধম্মৰিধুরোতি অত্থো।</p>
<p class="bodytext"><a name="para349"></a><span class="paranum">৩৪৯</span>. <span class="bld">অন সরে</span> <span class="note">[ক॰ ৩৩৪; রূ॰ ৩৪৫; নী॰ ৭১৮; চং॰ ৫.২.১১৯; পা॰ ৬.৩.১০৫]</span>।</p>
<p class="bodytext">সরে পরে নউইচ্চেতস্স অন হোতি।</p>
<p class="bodytext">ন <a name="M0.0238"></a> অরিযো অনরিযো, অরিযধম্মৰিমুখোতি অত্থো। ন আৰাসো অনাৰাসো, ন ইস্সরো অনিস্সরো। ন ঈতি অনীতি, ‘ঈতী’তি উপদ্দৰো, ন যুত্তো উপাযো অনুপাযো, ন ঊমি অনূমি, ন যুত্তা এসনা অনেসনা, ন যুত্তো ওকাসো অনোকাসো, ন অতিক্কম্ম অনতিক্কম্ম, অনাদায, অনোলোকেত্বা ইচ্চাদি।</p>
<p class="bodytext">বহুলাধিকারা অযুত্তত্থানম্পি সমাসো হোতি <span class="note">[ক॰ ৩৩৬; রূ॰ ৩৪৭; নী॰ ৬৮৯]</span>, পুন ন গাযিতব্বাতি অপুনগেয্যা, গাথা, চন্দং ন উল্লোকেন্তীতি অচন্দমুল্লোকিকানি, মুখানি, সূরিযং ন পস্সন্তীতি অসূরিযপস্সা, রাজকঞ্ঞা, সদ্ধং ন ভুঞ্জতি সীলেনাতি অসদ্ধভোজী। এৰং অলৰণভোজী, অত্থং ন কামেন্তীতি অনত্থকামা। এৰং অহিতকামা, ওকাসং ন কারেসীতি অনোকাসংকারেত্বা। এৰং অনিমিত্তংকত্বা, মূলমূলং ন গচ্ছতীতি অমূলমূলংগন্ত্বা ইচ্চাদি।</p>
<p class="bodytext">‘‘পুন গাযিতব্বাতি পুনগেয্যা, ন পুনগেয্যা অপুনগেয্যা। অত্থং কামেন্তীতি অত্থকামা, ন অত্থকামা অনত্থকামা। অথ ৰা ন অত্থো অনত্থো, অনত্থং কামেন্তীতি অনত্থকামা’’ ইচ্চাদিনা ৰাক্যে যোজিতে পন যুত্তসমাসা হোন্তি। গরূ পন ‘‘অত্থং ন কামেন্তি অনত্থমেৰ কামেন্তীতি অনত্থকামা, হিতং ন কামেন্তি অহিতমেৰ কামেন্তীতি অহিতকামা, ফাসুং ন কামেন্তি অফাসুমেৰ কামেন্তীতি অফাসুকামা’’তি যোজেসুং, দ্বাধিপ্পাযপদং নামেতং।</p>
<p class="bodytext"><span class="bld">কুনিপাতপুব্বপদে</span> নিচ্চসমাসত্তা অঞ্ঞপদেন ৰিগ্গহো, খুদ্দকা নদী কুন্নদী, খুদ্দকো সোম্ভো কুসোম্ভো, খুদ্দকং ৰনং কুব্বনং।</p>
<p class="bodytext"><a name="para350"></a><span class="paranum">৩৫০</span>. <span class="bld">সরে কদ কুস্সুত্তরত্থে</span> <span class="note">[ক॰ ৩৩৫; রূ॰ ৩৪৬; নী॰ ৭১৯]</span>।</p>
<p class="bodytext">সরাদিকে <a name="M0.0239"></a> উত্তরপদে পরে উত্তরপদত্থে ৰত্তমানস্স কুনিপাতস্স কদি হোতি।</p>
<p class="bodytext">কুচ্ছিতং অন্নং কদন্নং, কুচ্ছিতং অসনং কদসনং, কুচ্ছিতো অরিযো কদরিযো, মচ্ছরী।</p>
<p class="bodytext">সরেতি কিং? কুপুত্তা, কুদারা, কুদাসা।</p>
<p class="bodytext">উত্তরত্থেতি কিং? কুচ্ছিতো ওট্ঠো যস্সাতি কুওট্ঠো।</p>
<p class="bodytext"><a name="para351"></a><span class="paranum">৩৫১</span>. <span class="bld">কাপ্পত্থে</span> <span class="note">[ক॰ ৩৩৬; রূ॰ ৩৪৭; নী॰ ৭২০]</span>।</p>
<p class="bodytext">উত্তরপদে পরে উত্তরপদত্থে ঠিতস্স অপ্পত্থে ৰত্তমানস্স কুনিপাতস্স কা হোতি ৰা।</p>
<p class="bodytext">অপ্পকং লৰণং কালৰণং। এৰং কাপুপ্ফং।</p>
<p class="bodytext"><span class="bld">পাদিপুব্বপদো</span> চ নিচ্চসমাসোৰ, পকট্ঠং ৰচনং পাৰচনং, দীঘত্তং, পকট্ঠং হুত্বা নীতং পণীতং, পমুখং হুত্বা ধানং পধানং। এৰং পট্ঠানং, ৰিৰিধা মতি ৰিমতি, অধিকো দেৰো অধিদেৰো, অতিরেকো ৰিসেসো ৰা ধম্মো অভিধম্মো, সুন্দরো গন্ধো সুগন্ধো, কুচ্ছিতো গন্ধো দুগ্গন্ধো। সোভণং কতং সুকতং, কুচ্ছিতং কতং দুক্কটং, ৰিপরীতো পথো উপ্পথো। এৰং উম্মগ্গো, উদ্ধম্মো, উব্বিনযোইচ্চাদি।</p>
<p class="bodytext">অযম্পি কম্মধারযসমাসো অভিধেয্যৰচনো পরপদলিঙ্গো চ।</p>
<p class="centered">কম্মধারযসমাসো নিট্ঠিতো।</p>
<p class="subhead">দিগুসমাস</p>
<p class="bodytext">অথ <a name="M0.0240"></a> দিগুসঙ্খাতো পঠমাতপ্পুরিসো ৰুচ্চতে।</p>
<p class="bodytext">দ্বে গাৰো দিগু, সঙ্খ্যাপুব্বত্তেন নপুংসকেকত্তেন চ দিগুসদ্দসদিসত্তা সব্বো চাযং সমাসো <span class="bld">দিগূ</span>তি ৰুচ্চতি।</p>
<p class="bodytext"><a name="para352"></a><span class="paranum">৩৫২</span>. <span class="bld">সঙ্খ্যাদি</span> <span class="note">[ক॰ ৩২১; রূ॰ ৩৪৯; নী॰ ৬৯৯]</span>।</p>
<p class="bodytext">সমাহারেকত্থে সঙ্খ্যাপুব্বকং একত্থং নপুংসকং হোতি, সমাহারৰচনেনেৰ একত্তঞ্চ সিদ্ধং।</p>
<p class="bodytext">দ্বে গাৰো দিগু, ‘গোস্সূ’তি সুত্তেন ওস্স উত্তং, তযো লোকা তিলোকং, তযো লোকা ঞাণস্মিং সমাহটা সম্পিণ্ডিতাতি তিলোকং, তিণ্ণং লোকানং সমাহারোতি তিলোকং, তযো চ তে লোকা চাতি তিলোকং। এৰং তিভৰং, তিপুরিসং, তীণি মলানি তিমলং, তিরতনং, তিস্সো সঞ্ঞাযোতিসঞ্ঞং, ‘স্যাদীসু রস্সো’তি রস্সত্তং। চত্তারো পথা চতুপ্পথং, চত্তারি সচ্চানি চতুসচ্চং, চতস্সো দিসা চতুদ্দিসং। এৰং পঞ্চসিক্খাপদং, সল়াযতনং, সত্তাহং, অট্ঠপদং, নৰলোকুত্তরং, দসসিক্খাপদং, সতযোজনং, সহস্সযোজনং ইচ্চাদি।</p>
<p class="bodytext">ইমস্মিং <span class="bld">সমাহারদিগু</span>ম্হি সব্বং নপুংসকমেৰ রস্সন্তমেৰ একৰচনন্তমেৰ চাতি।</p>
<p class="bodytext"><span class="bld">অসমাহারদিগু</span> <span class="note">[রূ॰ ৩৫০ নী॰ ৭০৩]</span> যথা? একো পুগ্গলো একপুগ্গলো, তযো ভৰা তিভৰা, চতস্সো দিসা চতুদ্দিসা ইচ্চাদি।</p>
<p class="bodytext">সঙ্খ্যাঠানে পন <span class="note">[ক॰ ৩৯২; রূ॰ ৪১৮; নী॰ ৮৩১]</span> দ্বে সতানি দ্বিসতং। এৰং তিসতং, চতুসতং, পঞ্চসতং, ছসতং, সত্তসতং, অট্ঠসতং, নৰসতং, দসসতং, দ্বিসহস্সং, তিসহস্সং, চতুসহস্সং, পঞ্চসহস্সং, দসসহস্সং।</p>
<p class="bodytext">দ্বে <a name="M0.0241"></a> সতসহস্সানি দ্বিসতসহস্সং। এৰং ‘‘তিসতসহস্সং, চতুসতসহস্সং, পঞ্চসতসহস্স’’ন্তি ৰা ‘‘দ্বিসতানি, দ্বে সতানি, তিসতানি, তীণি সতানি, চতুসতানি, চত্তারি সতানি, দ্বিসহস্সানি, দ্বে সহস্সানি, তিসহস্সানি, তীণি সহস্সানি, দ্বিসতসহস্সানি, দ্বে সতসহস্সানী’’তি ৰা এৰং ৰচনদ্বযঞ্চ ৰাক্যঞ্চ ৰেদিতব্বং। এৰং সতসহস্সেপীতি।</p>
<p class="bodytext">এত্থ সিযা – দিগু নাম সঙ্খ্যাপুব্বমেৰ সিযা, ইমেসু চ সব্বং সঙ্খ্যাপদমেৰ হোতীতি? দিগুম্হি পুব্বং সঙ্খ্যাপদমেৰ সিযা, পরপদং পন সঙ্খ্যাপদম্পি অঞ্ঞম্পি যুজ্জতীতি।</p>
<p class="centered">দিগুসমাসো নিট্ঠিতো।</p>
<p class="subhead">বহুব্বীহিসমাস</p>
<p class="bodytext">অথ বহুব্বীহিসমাসো ৰুচ্চতে।</p>
<p class="bodytext">বহৰো ৰীহযো যস্মিং দেসে সোযং বহুব্বীহি, তাদিসো গামো ৰা দেসো ৰা জনপদো ৰা, বহুব্বীহিসদ্দসদিসত্তা সব্বো চাযং সমাসো <span class="bld">বহুব্বীহী</span>তি ৰুচ্চতি। যথা হি বহুব্বীহিসদ্দো সমাসপদত্থে অতিক্কম্ম গাম, দেস, জনপদইচ্চাদীনং অঞ্ঞেসং পদানং অত্থেসু তিট্ঠতি, তথা অযং সমাসোপি। অঞ্ঞপদত্থপধানো হি বহুব্বীহিসমাসো।</p>
<p class="bodytext">সো সঙ্খেপেন দুৰিধো তগ্গুণসংৰিঞ্ঞাণো, অতগ্গুণসংৰিঞ্ঞাণো চাতি।</p>
<p class="bodytext">তত্থ ‘গুণো’তি অপ্পধানভূতো সমাসপদানং অত্থো, সো অঞ্ঞপদত্থস্স ৰিসেসনভূতত্তা তস্স অঞ্ঞপদত্থস্স গুণোতি <a name="M0.0242"></a> অত্থেন তগ্গুণোতি ৰুচ্চতি, ৰিঞ্ঞাতব্বোতি ৰিঞ্ঞাণো, অঞ্ঞপদত্থো, তগ্গুণং অমুঞ্চিত্বা তগ্গুণেন সহেৰ ৰিঞ্ঞাণো অঞ্ঞপদত্থো যস্মিন্তি তগ্গুণসংৰিঞ্ঞাণো, ন তগ্গুণসংৰিঞ্ঞাণো অতগ্গুণসংৰিঞ্ঞাণো, যত্থ সমাসপদত্থো অৰযৰভাৰেন ৰা সহৰিধেয্যভাৰেন ৰা অঞ্ঞপদত্থে অন্তোগধো হোতি, সো <span class="bld">তগ্গুণসংৰিঞ্ঞাণো</span>। যথা? ছিন্নহত্থো পুরিসো, বুদ্ধপ্পমুখস্স ভিক্খুসঙ্ঘস্স ভত্তং দেতি, সপুত্তদারো আগতো, পাদযো উপসগ্গা নামাতি।</p>
<p class="bodytext">এত্থ চ ‘বুদ্ধপ্পমুখস্স ভিক্খুসঙ্ঘস্স ভত্তং দেতী’তি ভিক্খুসঙ্ঘস্স চ ভত্তং দেতি, পমুখভূতস্স বুদ্ধস্স চ ভত্তং দেতীতি অত্থো। ‘সপুত্তদারো আগতো’তি পুত্তদারা চ আগতা, পুরিসো চ আগতোতি অত্থো। ‘পাদযো উপসগ্গা নামা’তি প-কারো চ উপসগ্গো নাম, পরাদযো চ উপসগ্গা নামাতি অত্থো। এৰং যোজনারহতা অঞ্ঞপদত্থেন সহ সমাসপদত্থস্স ৰিধেয্যতা নামাতি।</p>
<p class="bodytext"><span class="bld">অতগ্গুণসংৰিঞ্ঞাণো</span> যথা? দিন্নসুঙ্কো রাজা দানং দেতি, পব্বতাদীনি খেত্তানি কস্সতি ইচ্চাদি। ইমেসু পন সমাসপদত্থো অৰিধেয্যো, অঞ্ঞপদত্থো এৰ ৰিধেয্যো।</p>
<p class="subhead">পঠমাবহুব্বীহি</p>
<p class="bodytext">পঠমাবহুব্বীহি, দুতিযাবহুব্বীহি, ততিযাবহুব্বীহি, চতুত্থীবহুব্বীহি, পঞ্চমীবহুব্বীহি, ছট্ঠীবহুব্বীহি, সত্তমীবহুব্বীহি চাতি সত্তৰিধো।</p>
<p class="bodytext">তত্থ <span class="bld">পঠমাবহুব্বীহি</span> সহপুব্বপদ, উপমানপুব্বপদ, সঙ্খ্যোভযপদ, দিসন্তরাল়ত্থ, ব্যতিহারলক্খণৰসেন পঞ্চৰিধো।</p>
<p class="bodytext">তত্থ –</p>
<p class="bodytext"><a name="para353"></a><span class="paranum">৩৫৩</span>. <span class="bld">ৰানেকমঞ্ঞত্থে</span> <span class="note">[ক॰ ৩২৮; রূ॰ ৩৫২; নী॰ ৭০৮]</span>।</p>
<p class="bodytext">অনেকং <a name="M0.0243"></a> স্যাদ্যন্তপদং অঞ্ঞপদস্স অত্থে ৰিকপ্পেন একত্থং হোতি।</p>
<p class="bodytext">সহ ৰিতক্কেনাতি সৰিতক্কো, ৰিতক্কেন সহ যো ৰত্ততীতি ৰা সৰিতক্কো, সমাধি।</p>
<p class="bodytext">এত্থ চ ‘সহ ৰিতক্কেনা’তি এত্থ পঠমাৰিভত্তিযা অত্থভূতো অঞ্ঞপদত্থো ৰাক্যসামত্থিযেন সিজ্ঝতি। ন হি ক্রিযাকারকরহিতং ৰাক্যং নাম সম্ভৰতি, ইমিনা সুত্তেন সহপদ, ৰিতক্কপদানং সমাধিসঙ্খাতেন অঞ্ঞপদত্থেন একত্থীভাৰো হোতি, একত্থীভাৰে চ হোন্তে ৰাক্যে ঠিতানং অঞ্ঞপদানং ৰিভত্তীনঞ্চ সব্বে অত্থা একত্থভূতেন সমাসেন ৰুত্তা নাম হোন্তি, অঞ্ঞপদানি চ ৰিভত্তিযো চ ৰুত্তত্থা নাম, ৰুত্তত্থানঞ্চ অত্থরহিতত্তা পযোগকিচ্চং নত্থি, তস্মা ‘একত্থতায’ন্তি সুত্তেন ৰিভত্তীনং লোপো, এৰং সব্বসমাসেসু ৰাক্যেদিস্সমানানং য, ত, এত, ইম, ইতি, এৰ, ইৰ, ৰিয, চ, ৰাইচ্চাদীনং অঞ্ঞপদানং মহাৰুত্তিসুত্তেন লোপো, ৰিভত্তীনঞ্চ লোপে সতি সরন্তানং ব্যঞ্জনন্তানঞ্চ সমাসপদানং সযমেৰ পকতিভাৰো, ইধ পন ‘সহস্স সোঞ্ঞত্থে’তি সুত্তেন সহসদ্দস্স সত্তং, ততো স্যাদ্যুপ্পত্তি, সৰিতক্কো সমাধি, সৰিতক্কা সমাধযো, সৰিতক্কা পঞ্ঞা, সৰিতক্কা পঞ্ঞাযো, সৰিতক্কং ঝানং, সৰিতক্কানি ঝানানি ইচ্চাদিনা সব্বলিঙ্গ, ৰিভত্তি, ৰচনেহি যোজেত্বা পযোগসিদ্ধি ৰেদিতব্বা।</p>
<p class="bodytext"><span class="bld">উপমানপুব্বপদো</span> যথা? কাযব্যামানং সমপমাণত্তা নিগ্রোধো ইৰ পরিমণ্ডলো নিগ্রোধপরিমণ্ডলো, নিগ্রোধো ইৰ ৰা পরিমণ্ডলো যো হোতীতি সো নিগ্রোধপরিমণ্ডলো, রাজকুমারো, সঙ্খো ইৰ পণ্ডরো সঙ্খপণ্ডরো, কাকো <a name="M0.0244"></a> ইৰ সূরো কাকসূরো, সত্তানং পঞ্ঞাচক্খুপটিলাভকরণেন তেসং চক্খু ৰিয ভূতোতি চক্খুভূতো, লোকুত্তরধম্মপটিলাভকরণেন তেসং ধম্মো ৰিয ভূতোতি ধম্মভূতো, নিচ্চসোম্মহদযতায ব্রহ্মা ৰিয ভূতোতি ব্রহ্মভূতো, অন্ধো ৰিয ভূতো অযন্তি অন্ধভূতো ইচ্চাদি।</p>
<p class="bodytext"><span class="bld">সঙ্খ্যোভযপদো</span> যথা? দ্বে ৰা তযো ৰা পত্তা দ্বিত্তিপ্পত্তা, ইধ ৰাসদ্দাযেৰ অঞ্ঞপদানি নাম, অনিযমভূতো তেসং অত্থো অঞ্ঞপদত্থো নাম। দ্বীহং ৰা তীহং ৰা দ্বীহতীহং, ছ ৰা পঞ্চ ৰা ৰাচা ছপ্পঞ্চৰাচা। এৰং সত্তট্ঠমাসা, একযোজনদ্বিযোজনানি ইচ্চাদি।</p>
<p class="bodytext"><span class="bld">দিসন্তরাল়ত্থো</span> যথা? দক্খিণস্সা চ পুব্বস্সা চ যদন্তরাল়ং হোতি সা দক্খিণপুব্বা। এৰং পুব্বুত্তরা, পচ্ছিমুত্তরা, অপরদক্খিণা, মহাৰুত্তিনা পুব্বপদে রস্সত্তং। দক্খিণা চ সা পুব্বা চাতি দক্খিণপুব্বা ইচ্চাদিনা কম্মধারযোপি যুজ্জতি।</p>
<p class="bodytext"><span class="bld">ব্যতিহারলক্খণে</span> <span class="note">[ক॰ ৩২৮; রূ॰ ৩৫২; নী॰ ৭০৮]</span> –</p>
<p class="bodytext"><a name="para354"></a><span class="paranum">৩৫৪</span>. <span class="bld">তত্থ গহেত্বা তেন পহরিত্বা যুদ্ধে সরূপং</span>।</p>
<p class="bodytext">সত্তম্যন্তং ততিযন্তঞ্চ সমানরূপং স্যাদ্যন্তপদং তত্থ গহেত্বা তেন পহরিত্বা যুদ্ধে অঞ্ঞপদত্থে একত্থং হোতি ৰা।</p>
<p class="bodytext"><a name="para355"></a><span class="paranum">৩৫৫</span>. <span class="bld">ঙি ৰীতিহারে</span> <span class="note">[ক॰ ৪০৪; রূ॰ ৩৭০]</span>।</p>
<p class="bodytext">অঞ্ঞপদত্থৰিসযে ক্রিযাব্যতিহারে গম্যমানে পদন্তে ঙানুবন্ধো ইপচ্চযো হোতি, এত্থ ইকারো রস্সো এৰ।</p>
<p class="bodytext"><a name="para356"></a><span class="paranum">৩৫৬</span>. <span class="bld">ঙি স্মিংচ</span> <span class="note">[ক॰ ৪০৩; রূ॰ ৩৫৪]</span>।</p>
<p class="bodytext">ৰিপচ্চযন্তে <a name="M0.0245"></a> উত্তরপদে পরে পুব্বপদন্তস্স আত্তং হোতি।</p>
<p class="bodytext">কেসেসু চ কেসেসু চ গহেত্বা ইদং যুদ্ধং পৰত্ততীতি কেসাকেসি, দণ্ডেহি চ দণ্ডেহি চ পহরিত্বা ইদং যুদ্ধং পৰত্ততীতি দণ্ডাদণ্ডি। এৰং মুট্ঠামুট্ঠি, মুসলামুসলি।</p>
<p class="centered">ইতি পঠমাবহুব্বীহি।</p>
<p class="subhead">দুতিযাবহুব্বীহি</p>
<p class="bodytext">আগতা সমণা ইমং সঙ্ঘারামং সোযং আগতসমণো, সঙ্ঘারামো। এত্থ চ সমাসপদস্স অত্থো দুৰিধো ৰাচ্চত্থো, অভিধেয্যত্থো চাতি।</p>
<p class="bodytext">তত্থ সঙ্ঘারামস্স সমণেহি পত্তব্বভাৰসঙ্খাতা কম্মসত্তি ৰাচ্চত্থো নাম, সত্তিমন্তভূতো সঙ্ঘারামো অভিধেয্যত্থো নাম।</p>
<p class="bodytext">তত্থ আগতসমণসদ্দো ৰাচ্চত্থমেৰ উজুং ৰদতি, ন অভিধেয্যত্থং, আগতসমণোতি সুত্বা সমণেহি পত্তব্বভাৰমত্তং জানাতি, সঙ্ঘারামদব্বং ন জানাতীতি ৰুত্তং হোতি, তস্মা তস্সং অভিধেয্যত্থো অঞ্ঞেন সঙ্ঘারামসদ্দেন আচিক্খিযতি, ৰাচ্চত্থস্স পন তেন উজুং ৰুত্তত্তা পুন ৰত্তব্বাভাৰতো দুতিযাৰিভত্তিযা আচিক্খনকিচ্চং নত্থি, তস্মা সঙ্ঘারামপদে দুতিযাৰিভত্তিসম্ভৰো নত্থি, লিঙ্গত্থমত্তৰিসযা পঠমাৰিভত্তি এৰ পৰত্ততি, পুন পদন্তরসম্বন্ধে সতি ‘‘সঙ্ঘারামং পস্সতি আগতসমণং, সঙ্ঘারামেন গামো সোভতি আগতসমণেন, সঙ্ঘারামস্স পূজেতি আগতসমণস্সা’’তিআদিনা ততো সব্বা ৰিভত্তিযো <a name="M0.0246"></a> পৰত্তন্তি। এস নযো সব্বেসু ৰাচকপদেসু নেতব্বোতি।</p>
<p class="bodytext">আগতসমণা সাৰত্থি, আগতসমণং জেতৰনং, আগচ্ছন্তি সমণা ইমন্তি ৰা আগতসমণো, ৰিহারো। আরূল়্হা ৰানরা ইমং রুক্খন্তি আরূল়্হৰানরো, রুক্খো। সম্পত্তা গামিকা যং গামন্তি সম্পত্তগামিকো। এৰং পৰিট্ঠগামিকো ইচ্চাদি।</p>
<p class="centered">ইতি দুতিযাবহুব্বীহি।</p>
<p class="subhead">ততিযাবহুব্বীহি</p>
<p class="bodytext">জিতানি ইন্দ্রিযানি যেনাতি জিতিন্দ্রিযো, সমণো। দিট্ঠো চতুসচ্চধম্মো যেনাতি দিট্ঠধম্মো। এৰং পত্তধম্মো, ৰিদিতধম্মো, পরিযোগাল়্হধম্মো, কতানি চতুমগ্গকিচ্চানি যেনাতি কতকিচ্চো, বহুৰচনে সতি কতানি কিচ্চানি যেহি তে কতকিচ্চা, অরহন্তো। ধম্মেন অধিগতা ভোগা যেনাতি ধম্মাধিগতভোগো, পুরিসো। এৰং অধম্মাধিগতভোগো। এৰং কত্তরি। করণে পন ছিন্নো রুক্খো যেনাতি ছিন্নরুক্খো, ফরসু ইচ্চাদি।</p>
<p class="centered">ইতি ততিযাবহুব্বীহি।</p>
<p class="subhead">চতুত্থীবহুব্বীহি</p>
<p class="bodytext">দিন্নো সুঙ্কো যস্স রঞ্ঞো সোযং দিন্নসুঙ্কো, উপনীতং ভোজনং যস্সাতি উপনীতভোজনো, নত্থি তুলো এতস্সাতি অতুলো, ‘ট নঞ্স্সা’তি ন-কারস্স টত্তং, নত্থি পটিপুগ্গলো যস্সাতি অপ্পটিপুগ্গলো, নত্থি সীলং অস্সাতি দুস্সীলো, নত্থি পটিসন্ধিপঞ্ঞা অস্সাতি দুপ্পঞ্ঞো, ‘ঘপস্সন্তস্সাপ্পধানস্সা’তি সুত্তেন ঘসঞ্ঞস্স আস্স <a name="M0.0247"></a> রস্সত্তং। নত্থি সীলং অস্সাতি নিস্সীলো, নিপ্পঞ্ঞো, অপঞ্ঞো, ৰিরূপং মুখং অস্সাতি দুম্মুখো। এৰং দুম্মনো, দুব্বণ্ণো, নত্থি অত্তনো উত্তরো অধিকো যস্সাতি অনুত্তরো, ‘অন সরে’তি সুত্তেন নস্স অন।</p>
<p class="bodytext">ইধ বাহিরত্থবহুব্বীহি নাম ৰুচ্চতি, সত্তাহং পরিনিব্বুতস্স অস্সাতি সত্তাহপরিনিব্বুতো, অচিরং পরিনিব্বুতস্স অস্সাতি অচিরপরিনিব্বুতো, মাসো জাতস্স অস্সাতি মাসজাতো, দ্বেমাসজাতো, একো মাসো অভিসিত্তস্স অস্স রঞ্ঞোতি একমাসাভিসিত্তো, একাহং মতস্স অস্সাতি একাহমতং। এৰং দ্বীহমতং, তীহমতং, একাহং পটিচ্ছন্নায অস্সাতি একাহপ্পটিচ্ছন্না। এৰং দ্বীহপ্পটিচ্ছন্না, আপত্তি। যোজনং গতস্স অস্সাতি যোজনগতো, দ্বিযোজনগতো ইচ্চাদি।</p>
<p class="centered">ইতি চতুত্থীবহুব্বীহি।</p>
<p class="subhead">পঞ্চমীবহুব্বীহি</p>
<p class="bodytext">নিগ্গতা জনা অস্মা গামাতি নিগ্গতজনো, অপগতং কাল়কং ইতোতি অপগতকাল়কো, পটো। অপগতকাল়কং, ৰত্থং। অপেতং ৰিঞ্ঞাণং যম্হাতি অপেতৰিঞ্ঞাণং, মতসরীরং ইচ্চাদি।</p>
<p class="centered">ইতি পঞ্চমীবহুব্বীহি।</p>
<p class="subhead">ছট্ঠীবহুব্বীহি</p>
<p class="bodytext">ছিন্নো হত্থো যস্স সোতি ছিন্নহত্থো, হত্থচ্ছিন্নো, জাতো ছন্দো যস্সাতি জাতছন্দো, ছন্দজাতো, সঞ্জাতং পীতিসোমনস্সং যস্সাতি সঞ্জাতপীতিসোমনস্সো, পীতিসোমনস্সসঞ্জাতো, ৰিসুদ্ধং সীলং যস্সাতি ৰিসুদ্ধসীলো <a name="M0.0248"></a>, সীলৰিসুদ্ধো, মহন্তো কাযো যস্সাতি মহাকাযো।</p>
<p class="bodytext">ইধ উপমানপুব্বপদো নাম ৰুচ্চতি, সুৰণ্ণস্স ৰিয ৰণ্ণো যস্সাতি সুৰণ্ণৰণ্ণো, ব্রহ্মুনো ৰিয সরো যস্সাতি ব্রহ্মস্সরো, নাগস্স ৰিয গতি অস্সাতি নাগগতি। এৰং সীহগতি, নাগৰিক্কমো, সীহৰিক্কমো, সীহস্স ৰিয হনু অস্সাতি সীহহনু, এণিস্স ৰিয জঙ্ঘা যস্সাতি এণিজঙ্ঘো, উসভস্স ৰিয অস্স খন্ধোতি উসভক্খন্ধো ইচ্চাদি।</p>
<p class="bodytext">রূপং ৰুচ্চতি সভাৰো, যাদিসং রূপং অস্সাতি যথারূপং। এৰং তথারূপং, এৰং রূপং অস্সাতি এৰরূপং, বিন্দুলোপো। এৰং আদি অস্সাতি এৰমাদি। তথা ইচ্চাদি, ইচ্চেৰমাদি, ঈদিসং নামং যস্সাতি ইত্থন্নামো, এৰংনামো, কীদিসং নামং যস্সাতি কিন্নামো, ‘কোনামো’তি এত্থ মহাৰুত্তিনা কিংসদ্দস্স কোত্তং।</p>
<p class="bodytext">কো সমুদযো যস্স ধম্মস্সাতি কিংসমুদযো, কা জাতি যস্সাতি কিংজাতিকো, কিংনিদানং যস্সাতি কিংনিদানো, কতি ৰস্সানি যস্সাতি কতিৰস্সো, কো অত্থো অস্সাতি কিমত্থং, ৰচনং। ‘ক্বত্থো’তি মহাৰুত্তিনা কিংসদ্দস্স কোত্তং, যাদিসো অত্থো অস্সাতি যদত্থো, তাদিসো অত্থো অস্সাতি তদত্থো, এদিসো অত্থো যস্স ৰিনযস্সাতি এতদত্থো, ৰিনযো। এতদত্থা, ৰিনযকথা। এতদত্থং, সোতাৰধানং ইচ্চাদি।</p>
<p class="centered">ইতি ছট্ঠীবহুব্বীহি।</p>
<p class="subhead">সত্তমীবহুব্বীহি</p>
<p class="bodytext">সম্পন্নানি সস্সানি যস্মিং জনপদে সোযং সম্পন্নসস্সো, সুলভা ভিক্খা যস্মিং জনপদে সোযং সুভিক্খো <a name="M0.0249"></a>, দুল্লভা ভিক্খা যস্মিন্তি দুব্ভিক্খো, বহৰো গামা অস্মিং জনপদেতি বহুগামো। এৰং বহুজনো, গামো। নত্থি গামখেত্তং যস্মিং অরঞ্ঞে তযিদং অগামকং, সমাসন্তে কো। সংৰিজ্জন্তি মনুস্সা যস্মিং গামে সমনুস্সো, ন ৰিজ্জন্তি মনুস্সা যস্মিং গামে অমনুস্সো ইচ্চাদি।</p>
<p class="centered">ইতি সত্তমীবহুব্বীহি।</p>
<p class="subhead">ভিন্নাধিকরণবহুব্বীহি</p>
<p class="bodytext">ভিন্নাধিকরণবহুব্বীহি নাম ৰুচ্চতি, একরত্তিং ৰাসো অস্সাতি একরত্তিৰাসো, সমানেন জনেন সদ্ধিং ৰাসো অস্সাতি সমানৰাসো, উভতো কম্মতো উপ্পন্নং ব্যঞ্জনদ্বযং অস্সাতি উভতোব্যঞ্জনো, অলুত্তসমাসো। এৰং কণ্ঠস্মিং কাল়ো অস্সাতি কণ্ঠেকাল়ো, উরস্মিং লোমানি অস্সাতি উরসিলোমো, যস্স হত্থে পত্তো অত্থীতি পত্তহত্থো। এৰং অসিহত্থো, দণ্ডহত্থো, ছত্তং পাণিম্হি অস্সাতি ছত্তপাণি। এৰং সত্থপাণি, দণ্ডপাণি, ৰজিরপাণি, দানে অজ্ঝাসযো অস্সাতি দানজ্ঝাসযো, দানাধিমুত্তিকো, বুদ্ধেসু ভত্তি অস্সাতি বুদ্ধভত্তিকো, বুদ্ধে গারৰো অস্সাতি বুদ্ধগারৰো, ধম্মগারৰো ইচ্চাদি।</p>
<p class="subhead">তিপদবহুব্বীহি</p>
<p class="bodytext">তিপদবহুব্বীহি নাম ৰুচ্চতি, পরক্কমেন অধিগতা সম্পদা যেহি তে পরক্কমাধিগতসম্পদা, ধম্মেন অধিগতা ভোগা যেহি তে ধম্মাধিগতভোগা, ওণীতো পত্তম্হা পাণি যেন সো ওণীতপত্তপাণি, সীহস্স পুব্বদ্ধং ৰিয কাযো অস্সাতি সীহপুব্বদ্ধকাযো, মত্তা বহৰো মাতঙ্গা যস্মিং ৰনেতি মত্তবহুমাতঙ্গং ইচ্চাদি।</p>
<p class="centered">বহুব্বীহিসমাসো নিট্ঠিতো।</p>
<p class="subhead">দ্বন্দসমাস</p>
<p class="bodytext">অথ <a name="M0.0250"></a> দ্বন্দসমাসো দীপিযতে।</p>
<p class="bodytext">দ্বে চ দ্বে চ পদানি দ্বন্দা, দ্বে চ দ্বে চ অত্থা ৰা দ্বন্দা, মহাৰুত্তিনা দ্বিন্নং দ্বিসদ্দানং দ্বন্দাদেসো। দ্বন্দসদ্দসদিসত্তা সব্বো চাযং সমাসো <span class="bld">দ্বন্দো</span>তি ৰুচ্চতি।</p>
<p class="bodytext">অথ ৰা দ্বে অৰযৰা অন্দিযন্তি বন্ধিযন্তি এত্থাতি দ্বন্দো, যুগল়স্সেতং নামং ‘‘পাদদ্বন্দং মুনিন্দস্স, ৰন্দামি সিরসামহ’’ন্তি এত্থ ৰিয, ইধ পন পদযুগল়ং অত্থযুগল়ঞ্চ গয্হতি। উভযপদত্থপধানো হি দ্বন্দো।</p>
<p class="bodytext">এত্থ সিযা – যদি উভযপদত্থপ্পধানো দ্বন্দো, এৰঞ্চ সতি দ্বন্দে কথং একত্থীভাৰলক্খণং সিযাতি? ৰুচ্চতে – অভিন্নৰিধেয্যত্থত্তা। ৰচনপথঞ্হি পত্বা কত্তুভাৰকম্মভাৰাদিকো ৰিধেয্যত্থো এৰ পদানং অচ্চন্তপ্পধানত্থো হোতি ৰচনৰাক্যসম্পত্তিযা পধানঙ্গত্তা, সো চ ৰিধেয্যত্থো দ্বন্দেপি অভিন্নো এৰ হোতি। তথা হি ‘‘সারিপুত্তমোগ্গল্লানা গচ্ছন্তি, সারিপুত্তমোগ্গল্লানে পস্সতি’’ ইচ্চাদীসু দ্বে অত্থা একৰিভত্তিযা ৰিসযা হুত্বা এককত্তু, এককম্মাদিভাৰেন একত্তং গচ্ছন্তি, এৰং দ্বন্দেপি দ্বিন্নং তিণ্ণং বহুন্নং ৰা পদানং একত্থীভাৰলক্খণং লব্ভতিযেৰাতি।</p>
<p class="bodytext"><a name="para357"></a><span class="paranum">৩৫৭</span>. <span class="bld">চত্থে</span> <span class="note">[ক॰ ৩২৯; রূ॰ ৩৫৭; নী॰ ৭০৯]</span>।</p>
<p class="bodytext">অনেকং স্যাদ্যন্তপদং চসদ্দস্স অত্থে একত্থং হোতি ৰা।</p>
<p class="bodytext">এত্থ চ সমুচ্চযো, অন্বাচযো, ইতরীতরযোগো, সমাহারোতি চত্তারো চসদ্দত্থা হোন্তি।</p>
<p class="bodytext">তত্থ <span class="bld">সমুচ্চযো</span> যথা? চীৰরঞ্চ পিণ্ডপাতঞ্চ সেনাসনঞ্চ দেতীতি। <span class="bld">অন্বাচযো</span> যথা? দানঞ্চ দেতি, সীলঞ্চ রক্খতীতি। ইমে <a name="M0.0251"></a> দ্বে চসদ্দত্থা ৰাক্যদ্বন্দে এৰ লব্ভন্তি, ন সমাসদ্বন্দে পদানং অঞ্ঞমঞ্ঞং নিরপেক্খত্তাতি ৰদন্তি। তং অন্বাচযে যুজ্জতি নানাক্রিযাপেক্খত্তা, সমুচ্চযে পন ‘‘চীৰরঞ্চ পিণ্ডপাতঞ্চ সেনাসনঞ্চ দেতী’’তি ৰা ‘‘চীৰরপিণ্ডপাতসেনাসনানি দেতী’’তি ৰা এৰং দ্বিধাপি যোজেতুং যুজ্জতিযেৰ ‘‘লাভী হোতি চীৰরপিণ্ডপাতসেনাসনগিলানপচ্চযভেসজ্জপরিক্খারান’’ন্তি <span class="note">[ম॰ নি॰ ১.৬৫]</span> পাল়িদস্সনতো। অন্বাচযোপি ৰা সমাসদ্বন্দে নো ন লব্ভতি ‘‘মালাগন্ধৰিলেপনধারণমণ্ডনৰিভূসনট্ঠানা’’তি <span class="note">[দী॰ নি॰ ১.১০]</span> পাল়িদস্সনতো। এৰং পন যুজ্জেয্য – চসদ্দত্থো একক্রিয, নানাক্রিযাপেক্খনভেদেন দুৰিধো হোতি সমুচ্চযো, অন্বাচযো চাতি, তেসু চ একেকো অৰযৰপ্পধান, সমুদাযপ্পধানভেদেন দুৰিধো হোতি ইতরীতরযোগো, সমাহারো চাতি। তত্থ ইতরীতরযোগে অৰযৰপ্পধানত্তা সব্বৰিভত্তীসু বহুৰচনমেৰ যুজ্জতি।</p>
<p class="bodytext">দ্বন্দে পণীততরং পুব্বে নিপততি। সারিপুত্তো চ মোগ্গল্লানো চ সারিপুত্তমোগ্গল্লানা, সারিপুত্তমোগ্গল্লানে, সারিপুত্তমোগ্গল্লানেহি ইচ্চাদি। এৰং সমণব্রাহ্মণা, ব্রাহ্মণগহপতিকা, খত্তিযব্রাহ্মণা, দেৰমনুস্সা, চন্দিমসূরিযা।</p>
<p class="bodytext">অপ্পক্খর, বহ্ৰক্খরেসু অপ্পক্খরং ক্বচি পুব্বং হোতি, গামনিগমা, গামজনপদা ইচ্চাদি।</p>
<p class="bodytext">ক্বচি ইৰণ্ণু’ৰণ্ণন্তা পুব্বে হোন্তি, অগ্গি চ ধূমো চ অগ্গিধূমা, রত্তিদিৰা, ধাতুলিঙ্গানি।</p>
<p class="bodytext">অৰণ্ণন্তেসু সরাদিপদং পুব্বং হোতি, অত্থো চ ধম্মো চ অত্থধম্মা, ধম্মত্থা ৰা ইচ্চাদি।</p>
<p class="bodytext">অযঞ্চ <a name="M0.0252"></a> নিযমো দ্বিপদদ্বন্দেসু যেভুয্যেন লব্ভতি, বহুপদদ্বন্দেসু ন লব্ভতি।</p>
<p class="bodytext"><span class="bld">সমাহারদ্বন্দে</span> –</p>
<p class="bodytext"><a name="para358"></a><span class="paranum">৩৫৮</span>. <span class="bld">সমাহারে নপুংসকং</span> <span class="note">[ক॰ ৩২২; রূ॰ ৩৫৯; নী॰ ৭০০]</span>।</p>
<p class="bodytext">চত্থে সমাহারে একত্থপদং নপুংসকং হোতি, একৰচনন্তত্তং পন সমাহারৰচনেনেৰ সিদ্ধং, অযঞ্চ সমাহারো পাণ্যঙ্গাদীনং দ্বন্দেসু নিচ্চং লব্ভতি, রুক্খতিণাদীনং দ্বন্দেসু ৰিকপ্পেন লব্ভতি।</p>
<p class="bodytext">তত্থ নিচ্চলদ্ধেসু তাৰ পাণ্যঙ্গদ্বন্দে –</p>
<p class="bodytext">চক্খু চ সোতঞ্চ চক্খুসোতং, মুখঞ্চ নাসিকা চ মুখনাসিকং, ‘স্যাদীসু রস্সো’তি রস্সত্তং। হনু চ গীৰা চ হনুগীৰং। এৰং কণ্ণনাসং, ছৰি চ মংসঞ্চ লোহিতঞ্চ ছৰিমংসলোহিতং, নামঞ্চ রূপঞ্চ নামরূপং, জরা চ মরণঞ্চ জরামরণং। বহুলাধিকারা ক্বচি ৰিকপ্পরূপম্পি দিস্সতি, হত্থা চ পাদা চ হত্থপাদং, হত্থপাদা ৰা ইচ্চাদি।</p>
<p class="bodytext">তূরিযঙ্গদ্বন্দে –</p>
<p class="bodytext">নচ্চঞ্চ গীতঞ্চ ৰাদিতঞ্চ নচ্চগীতৰাদিতং। এৰং সম্মতাল়ং, ‘সম্ম’ন্তি কংসতাল়ং, ‘তাল়’ন্তি হত্থতাল়ং, সঙ্খো চ পণৰো চ ডিণ্ডিমো চ সঙ্খপণৰডিণ্ডিমং ইচ্চাদি।</p>
<p class="bodytext">যোগ্গঙ্গদ্বন্দে –</p>
<p class="bodytext">ফালো চ পাচনঞ্চ ফালপাচনং, যুগঞ্চ নঙ্গলঞ্চ যুগনঙ্গলং ইচ্চাদি।</p>
<p class="bodytext">সেনঙ্গদ্বন্দে –</p>
<p class="bodytext">হত্থিনো <a name="M0.0253"></a> চ অস্সা চ হত্থিঅস্সং। এৰং রথপত্তিকং, অসি চ চম্মঞ্চ অসিচম্মং। ‘চম্ম’ন্তি সরপরিত্তাণফলকং, ধনু চ কলাপো চ ধনুকলাপং ইচ্চাদি।</p>
<p class="bodytext">খুদ্দকপাণদ্বন্দে –</p>
<p class="bodytext">ডংসা চ মকসা চ ডংসমকসং। এৰং কুন্থকিপিল্লিকং <span class="note">[সু॰ নি॰ ৬০৭]</span>, কীটপটঙ্গং ইচ্চাদি।</p>
<p class="bodytext">নিচ্চৰেরিদ্বন্দে –</p>
<p class="bodytext">অহি চ নকুলো চ অহিনকুলং, বিল়ারো চ মূসিকা চ বিল়ারমূসিকং, রস্সত্তং। কাকোলূকং, সপ্পমণ্ডূকং, নাগসুপণ্ণং ইচ্চাদি।</p>
<p class="bodytext">সভাগদ্বন্দে –</p>
<p class="bodytext">সীলঞ্চ পঞ্ঞাণঞ্চ সীলপঞ্ঞাণং, সমথো চ ৰিপস্সনা চ সমথৰিপস্সনং, ৰিজ্জা চ চরণঞ্চ ৰিজ্জাচরণং। এৰং সতিসম্পজঞ্ঞং, হিরিওত্তপ্পং, উদ্ধচ্চকুক্কুচ্চং, থিনমিদ্ধং ইচ্চাদি।</p>
<p class="bodytext">ৰিৰিধৰিরুদ্ধদ্বন্দে –</p>
<p class="bodytext">কুসলাকুসলং, সাৰজ্জানৰজ্জং, কণ্হসুক্কং, হীনপণীতং, ছেকবালং ইচ্চাদি।</p>
<p class="bodytext">একসঙ্গীতিদ্বন্দে –</p>
<p class="bodytext">দীঘো চ মজ্ঝিমো চ দীঘমজ্ঝিমং, অঙ্গুত্তরসংযুত্তকং, খন্ধকৰিভঙ্গং ইচ্চাদি।</p>
<p class="bodytext">সঙ্খ্যাপরিমাণদ্বন্দে –</p>
<p class="bodytext">এককদুকং, দুকতিকং, তিকচতুক্কং, চতুক্কপঞ্চকং ইচ্চাদি।</p>
<p class="bodytext">পচনচণ্ডালদ্বন্দে –</p>
<p class="bodytext">ওরব্ভিকা <a name="M0.0254"></a> চ সূকরিকা চ ওরব্ভিকসূকরিকং। এৰং সাকুণিকমাগৰিকং, সপাকচণ্ডালং, ৰেনরথকারং, পুক্কুসছৰডাহকং ইচ্চাদি।</p>
<p class="bodytext">লিঙ্গৰিসভাগদ্বন্দে –</p>
<p class="bodytext">ইত্থিপুমং, দাসিদাসং ইচ্চাদি।</p>
<p class="bodytext">দিসাদ্বন্দে –</p>
<p class="bodytext">পুব্বা চ অপরা চ পুব্বাপরং। এৰং দক্খিণুত্তরং, পুব্বদক্খিণং, পুব্বুত্তরং, অপরদক্খিণং, অপরুত্তরং।</p>
<p class="bodytext">নদীদ্বন্দে –</p>
<p class="bodytext">গঙ্গাযমুনং, মহিসরভু, সব্বত্থ নপুংসকত্তা অন্তে দীঘানং রস্সত্তং সত্তসু ৰিভত্তীসু একৰচনন্তঞ্চ।</p>
<p class="centered">ইতি নিচ্চসমাহাররাসি।</p>
<p class="bodytext">ৰিকপ্পলদ্ধেসু <span class="note">[ক॰ ৩২৩; রূ॰ ৩৬০; নী॰ ৭০১]</span> তিণৰিসেসদ্বন্দে –</p>
<p class="bodytext">উসীরানি চ বীরণানি চ উসীরবীরণং, উসীরবীরণা। এৰং মুঞ্জপব্বজং, মুঞ্জপব্বজা, কাসকুসং, কাসকুসা।</p>
<p class="bodytext">রুক্খৰিসেসদ্বন্দে –</p>
<p class="bodytext">খদিরো চ পলাসো চ খদিরপলাসং, খদিরপলাসা, ধৰো চ অস্সকণ্ণো চ ধৰস্সকণ্ণং, ধৰস্সকণ্ণা, পিলক্খনিগ্রোধং, পিলক্খনিগ্রোধা, অস্সত্থকপীতনং <span class="note">[কপিত্থনং (কত্থচি)]</span>, অস্সত্থকপীতনা, সাকসালং, সাকসালা।</p>
<p class="bodytext">পসুৰিসেসদ্বন্দে –</p>
<p class="bodytext">গজা <a name="M0.0255"></a> চ গৰজা চ গজগৰজং, গজগৰজা, গোমহিসং, গোমহিসা, এণেয্যৰরাহং, এণেয্যৰরাহা, অজেল়কং, অজেল়কা, কুক্কুটসূকরং, কুক্কুটসূকরা, হত্থিগৰস্সৰল়ৰং, হত্থিগৰস্সৰল়ৰা।</p>
<p class="bodytext">সকুণৰিসেসদ্বন্দে –</p>
<p class="bodytext">হংসবিলৰং, হংসবিলৰা, কারণ্ডৰচক্কৰাকং, কারণ্ডৰচক্কৰাকা, বকবলাকং, বকবলাকা।</p>
<p class="bodytext">ধনদ্বন্দে –</p>
<p class="bodytext">হিরঞ্ঞসুৰণ্ণং, হিরঞ্ঞসুৰণ্ণা, মণি চ সঙ্খো চ মুত্তা চ ৰেল়ুরিযঞ্চ মণিসঙ্খমুত্তৰেল়ুরিযং, মণিসঙ্খমুত্তৰেল়ুরিযা, জাতরূপরজতং, জাতরূপরজতা।</p>
<p class="bodytext">ধঞ্ঞদ্বন্দে –</p>
<p class="bodytext">সালিযৰং, সালিযৰা, তিলমুগ্গমাসং, তিলমুগ্গমাসা, নিপ্ফাৰকুলত্থং, নিপ্ফাৰকুলত্থা।</p>
<p class="bodytext">ব্যঞ্জনানং দ্বন্দে –</p>
<p class="bodytext">মচ্ছমংসং, মচ্ছমংসা, সাকসূপং, সাকসূপা, গব্যমাহিসং, গব্যমাহিসা, এণেয্যৰারাহং, এণেয্যৰারাহা, মিগমাযূরং, মিগমাযূরা।</p>
<p class="bodytext">জনপদদ্বন্দে –</p>
<p class="bodytext">কাসিকোসলং, কাসিকোসলা, ৰজ্জিমল্লং, ৰজ্জিমল্লা, চেতৰংসং, চেতৰংসা, মজ্ঝঞ্চ সূরসেনঞ্চ মজ্ঝসূরসেনং, মজ্ঝসূরসেনা, কুরুপঞ্চালং, কুরুপঞ্চালা।</p>
<p class="centered">ইতি ৰিকপ্পসমাহাররাসি।</p>
<p class="centered">দ্বন্দসমাসো নিট্ঠিতো।</p>
<p class="subhead">ৰিসেসৰিধান</p>
<p class="bodytext">ইদানি <a name="M0.0256"></a> পুব্বে ৰুত্তানি অৰুত্তানি চ ছসু সমাসেসু ৰিসেসৰিধানানি ৰুচ্চন্তে।</p>
<p class="bodytext"><span class="bld">নপুংসকেকত্তং, সমাসন্তরস্সো, পুম্ভাৰাতিদেসো, সমাসন্তে ক, সমাসন্তে অ, নানাদেসো, অব্যযো, সঙ্খ্যা</span>।</p>
<p class="subhead">নপুংসকেকত্তরাসি</p>
<p class="bodytext">তত্থ সব্বো অব্যযীভাৰো নপুংসকলিঙ্গো এৰ, সমাহারভূতা দিগু, দ্বন্দা নপুংসকা চ একত্তসঙ্খ্যা চ।</p>
<p class="bodytext"><a name="para359"></a><span class="paranum">৩৫৯</span>. <span class="bld">ক্বচেকত্তঞ্চ ছট্ঠিযা</span> <span class="note">[ক॰ ৩২৭; রূ॰ ৩৫১; নী॰ ৭০৪; চং॰ ২.২.৬৯-৭৩; পা॰ ২.৪.২২-২৫]</span>।</p>
<p class="bodytext">ছট্ঠীসমাসে ক্বচি নপুংসকত্তং একত্তঞ্চ হোতি।</p>
<p class="bodytext">ছাযা, সভাস্বেৰাযং ৰিধি, সলভানং ছাযা সলভচ্ছাযং <span class="note">[…সভচ্ছাযং (মূলপাঠে)]</span>। এৰং সকটচ্ছাযং, ঘরচ্ছাযং। ইধ ন হোতি, রুক্খচ্ছাযা, পব্বতচ্ছাযা। সভাসদ্দে অমনুস্সসভাস্বেৰাযং ৰিধি, ব্রহ্মূনং সভা ব্রহ্মসভং। এৰং দেৰসভং, ইন্দসভং, যক্খসভং, রক্খসসতং। মনুস্সসভাসু নত্থি, খত্তিযসভা, রাজসভা ইচ্চাদি।</p>
<p class="bodytext">ক্বচীতি কিং? রাজপরিসা।</p>
<p class="centered">ইতি নপুংসকেকত্তরাসি।</p>
<p class="subhead">সমাসন্তরস্সরাসি</p>
<p class="bodytext">‘স্যাদীসু রস্সো’তি সুত্তেন অব্যযীভাৰ, সমাহারদিগু, দ্বন্দানং কস্সচি তপ্পুরিসস্স চ স্যাদীসু রস্সো।</p>
<p class="bodytext">অব্যযীভাৰে –</p>
<p class="bodytext">উপমণিকং <a name="M0.0257"></a> অধিত্থি, উপৰধু।</p>
<p class="bodytext">সমাহারদিগুম্হি –</p>
<p class="bodytext">চতুদ্দিসং, দসিত্থি, দসৰধু।</p>
<p class="bodytext">সমাহারদ্বন্দে –</p>
<p class="bodytext">মুখনাসিকং, হনুগীৰং।</p>
<p class="bodytext">তপ্পুরিসে –</p>
<p class="bodytext">সলভচ্ছাযং, ব্রহ্মসভং।</p>
<p class="bodytext"><a name="para360"></a><span class="paranum">৩৬০</span>. <span class="bld">ঘপস্সন্তস্সাপ্পধানস্স</span> <span class="note">[ক॰ ৪০৩; রূ॰ ৩৫৪; নী॰ ৮৫৮; চং॰ ২.২.৮৬; পা॰ ১.২.৪৮]</span>।</p>
<p class="bodytext">স্যাদীসু অন্তভূতস্স অপ্পধানভূতস্স চ ঘপস্স রস্সো হোতি।</p>
<p class="bodytext">বহুব্বীহিম্হি –</p>
<p class="bodytext">বহুকঞ্ঞো, পোসো, বহুইত্থি, কুলং, বহুৰধু, কুলং।</p>
<p class="bodytext">অব্যযীভাৰে –</p>
<p class="bodytext">উপমণিকং, অধিত্থি, উপৰধু।</p>
<p class="bodytext">অন্তস্সাতি কিং? সদ্ধাধনো, পুরিসো।</p>
<p class="bodytext">অপ্পধানস্সাতি কিং? রাজকঞ্ঞা, রাজকুমারী, ব্রহ্মবন্ধূ।</p>
<p class="bodytext"><a name="para361"></a><span class="paranum">৩৬১</span>. <span class="bld">গোস্সু</span> <span class="note">[ক॰ ৩৪২; রূ॰ ৩৩৭; নী॰ ৭২২; চং॰ ২.২.৮৫; পা॰ ১.২.৪৮]</span>।</p>
<p class="bodytext">স্যাদীসু অন্তভূতস্স অপ্পধানভূতস্স চ গোস্স উ হোতি।</p>
<p class="bodytext">তিট্ঠগু <a name="M0.0258"></a> চিত্তগু।</p>
<p class="bodytext">অপ্পধানস্সাতি কিং? রাজগৰো।</p>
<p class="bodytext">অন্তস্সাতি কিং? গোকুলং।</p>
<p class="centered">ইতি সমাসন্তরস্সরাসি।</p>
<p class="subhead">পুম্ভাৰাতিদেসরাসি</p>
<p class="bodytext"><a name="para362"></a><span class="paranum">৩৬২</span>. <span class="bld">ইত্থিযং ভাসিতপুমিত্থী পুমাৰেকত্থে</span> <span class="note">[ক॰ ৩৩১; রূ॰ ৩৫৩; নী॰ ৭১৪; চং॰ ৫.২.২৯; পা॰ ৬.৩.৩৪]</span>।</p>
<p class="bodytext">‘একত্থে’তি তুল্যাধিকরণে, ইত্থিযং ৰত্তমানে একত্থে উত্তরপদে পরে কদাচি ভাসিতপুমো ইত্থিলিঙ্গসদ্দো পুমা ইৰ হোতি। চতুরঙ্গমিদং ৰিধানং, পুব্বপদং ইত্থিলিঙ্গঞ্চ ভাসিতপুমঞ্চ সিযা, পরপদং নিযতিত্থিলিঙ্গঞ্চ পুব্বপদেন একত্থঞ্চ সিযাতি।</p>
<p class="bodytext">দীঘা জঙ্ঘা যস্স সো দীঘজঙ্ঘো, পুরিসো, দীঘজঙ্ঘা, ইত্থী, দীঘজঙ্ঘং, কুলং।</p>
<p class="bodytext">এত্থ চ যে সদ্দা কত্থচি পুল্লিঙ্গরূপা হোন্তি, কত্থচি ইত্থিপচ্চযযুত্তা ইত্থিলিঙ্গরূপা, তে <span class="bld">ভাসিতপুমা</span> নাম। দীঘো মগ্গো, দীঘা রত্তি, গতো পুরিসো, গতা ইত্থী, কুমারো, কুমারী, ব্রাহ্মণো, ব্রাহ্মণী ইচ্চাদি।</p>
<p class="bodytext">যে পন ইত্থিপচ্চযযুত্তা নিচ্চং ইত্থিলিঙ্গরূপা হোন্তি, তে ভাসিতপুমা নাম ন হোন্তি, কঞ্ঞা, পঞ্ঞা, সদ্ধা, নদী, ইত্থী, পথৰী ইচ্চাদি। তথা সভাৰইত্থিলিঙ্গাপি নিযতপুন্নপুংসকলিঙ্গাপি ভাসিতপুমা ন হোন্তি, দেৰতা, রত্তি, ধেনু, ৰধূ, সক্কো, দেৰো, ব্রহ্মা, রতনং, সরণং ইচ্চাদি।</p>
<p class="bodytext">ইধ পন দীঘসদ্দো ‘‘দীঘো বালান সংসারো’’তি <span class="note">[ধ॰ প॰ ৬০]</span> আদীসু ভাসিতপুমো, সো ৰিসেস্যলিঙ্গানুগতৰসেন ইধ ইত্থিপচ্চযযুত্তো <a name="M0.0259"></a> ইত্থিলিঙ্গসদ্দো নাম। ইমিনা সুত্তেন পুম্ভাৰাতিদেসে কতে তত্থ আপচ্চযো অন্তরধাযতি, ‘ঘপস্সন্তস্সাপ্পধানস্সা’তি সুত্তেন সমাসন্তস্স আকারস্স রস্সত্তং, কুমারী ভরিযা যস্স সো কুমারভরিযো, ঈপচ্চযনিৰত্তি। যুৰতি জাযা যস্স সো যুৰজাযো, তিপচ্চযনিৰত্তি। ব্রহ্মবন্ধূ ভরিযা যস্স সো ব্রহ্মবন্ধুভরিযো, ঊপচ্চযনিৰত্তি।</p>
<p class="bodytext">ইত্থিযন্তি কিং? কুমারী রতনং যস্স সো কুমারীরতনো, পুরিসো, ইধ পরপদং ইত্থিলিঙ্গং ন হোতি, তস্মা পুম্ভাৰাতিদেসো ন কাতব্বো, যদি করেয্য, কুমারো রতনং যস্স কুমাররতনোতি এৰং অনিট্ঠত্থো ভৰেয্য।</p>
<p class="bodytext">একত্থেতি কিং? কুমারীসু ভত্তি যস্স সো কুমারীভত্তিকো। এৰং সমণীভত্তিকো, ব্রাহ্মণীভত্তিকো, সমাসন্তে কো, ইধ পরপদং পুব্বপদেন একত্থং ন হোতি, তস্মা পুম্ভাৰাতিদেসো ন কাতব্বো, যদি করেয্য, কুমারেসু ভত্তি যস্স সো কুমারভত্তিকোতি এৰং অনিট্ঠত্থো ভৰেয্য।</p>
<p class="bodytext">ইত্থীতি কিং? দট্ঠব্বট্ঠেন দিট্ঠি, গামণিকুলং দিট্ঠি যেন সো গামণিদিট্ঠি, ইধ গামণিসদ্দো ভাসিতপুমো হোতি, ইধ পন কুলৰাচকত্তা নপুংসকলিঙ্গে তিট্ঠতি, ইত্থিপচ্চযো নত্থি, তস্মা পুম্ভাৰাতিদেসকিচ্চং নত্থি।</p>
<p class="bodytext">ভাসিতপুমোতি কিং? সদ্ধা পকতি যস্স সো সদ্ধাপকতিকো। এৰং পঞ্ঞাপকতিকো, ইধ পুব্বপদং নিযতিত্থিলিঙ্গত্তা ভাসিতপুমং ন হোতীতি। সদ্ধাধনো, পঞ্ঞাধনো, সদ্ধাধুরো পঞ্ঞাধুরো ইচ্চত্র দুৰঙ্গৰেকল্লং হোতি।</p>
<p class="bodytext">কম্মধারযম্হি <span class="note">[ক॰ ৩৩২; রূ॰ ৩৪৩; নী॰ ৭১৬]</span> পন ‘একত্থে’তি পদং ৰিসুং একং অঙ্গং ন হোতি অনেকত্থস্স ইধ অসম্ভৰতো। দীঘা চ সা জঙ্ঘা চাতি <a name="M0.0260"></a> দীঘজঙ্ঘা, কুমারী চ সা ভরিযা চাতি কুমারভরিযা। এৰং খত্তিযকঞ্ঞা, ব্রাহ্মণকঞ্ঞা, যুৰতি চ সা ভরিযা চাতি যুৰভরিযা, ব্রহ্মবন্ধূ চ সা ভরিযা চাতি ব্রহ্মবন্ধুভরিযা।</p>
<p class="bodytext">ইত্থিযন্তি কিং? কুমারী চ সা রতনঞ্চাতি কুমারীরতনং। এৰং সমণীপদুমং।</p>
<p class="bodytext">ইত্থীতি কিং? গামণিকুলঞ্চ তং দিট্ঠি চাতি গামণিদিট্ঠি।</p>
<p class="bodytext">ভাসিতপুমোতি কিং? সদ্ধাপকতি, গঙ্গানদী, তণ্হানদী, পথৰীধাতু।</p>
<p class="bodytext">সঞ্ঞাসদ্দেসু পন চতুরঙ্গযুত্তেপি ৰিধানং ন হোতি, নন্দাদেৰী, নন্দাপোক্খরণী, কাযগতাসতি, পঠমাৰিভত্তি, দুতিযাৰিভত্তি, পঞ্চমীৰিভত্তি, ছট্ঠীৰিভত্তি ইচ্চাদি।</p>
<p class="bodytext"><a name="para363"></a><span class="paranum">৩৬৩</span>. <span class="bld">ক্বচি পচ্চযে</span> <span class="note">[ক॰ ৩৩২; রূ॰ ৩৪৩; নী॰ ৭১৬; চং॰ ৫.২.৩১; পা॰ ৬.৩.৩৫]</span>।</p>
<p class="bodytext">পচ্চযে পরে কদাচি ভাসিতপুমো ইত্থিলিঙ্গসদ্দো ক্বচি পুমাৰ হোতি।</p>
<p class="bodytext">ব্যত্ততরা, ব্যত্ততমা, এত্থ চ ব্যত্তানং ইত্থীনং অতিসযেন ব্যত্তাতি ব্যত্ততরা, ব্যত্ততমাতি অত্থো। এৰং পণ্ডিততরা, পণ্ডিততমা ইচ্চাদি।</p>
<p class="bodytext"><a name="para364"></a><span class="paranum">৩৬৪</span>. <span class="bld">সব্বাদযো ৰুত্তিমত্তে</span> <span class="note">[ক॰ ৩৩১; রূ॰ ৩৫৩; নী॰ ৭১৪; চং॰ ৫.২.৪১; পা॰ ৬.৩.৩৫]</span>।</p>
<p class="bodytext">ৰুত্তিমত্তে ঠানে সব্বাদিনামকা সব্বনামসদ্দা পুমাৰ হোন্তি।</p>
<p class="bodytext">সা পমুখা যস্স সো তপ্পমুখো। এৰং তপ্পধানো, তায তাহি ৰা সম্পযুত্তো তংসম্পযুত্তো। সা এৰ পমুখা তপ্পমুখা। এৰং তপ্পধানা, তস্সা মুখং তম্মুখং, তস্সং গাথাযং <a name="M0.0261"></a> তাসু গাথাসু ৰা তত্র, তায গাথতো তাহি ৰা গাথাহি ততো, তস্সং ৰেলাযং তদা ইচ্চাদি।</p>
<p class="bodytext">এত্থ চ ৰুত্তি নাম সমাস, তদ্ধিতা’ যাদিধাতুপচ্চযন্ত, ৰিভত্তিপচ্চযন্তানং নামং।</p>
<p class="centered">ইতি পুম্ভাৰাতিদেসরাসি।</p>
<p class="subhead">সমাসন্তকপচ্চযরাসি</p>
<p class="bodytext"><a name="para365"></a><span class="paranum">৩৬৫</span>. <span class="bld">ল্তিত্থিযূহি কো</span> <span class="note">[ক॰ ৩৩৮; রূ॰ ৩৫৬; নী॰ ৭২৫; চং॰ ৪.৪.১৪০; পা॰ ৫.৪.১৫২]</span>।</p>
<p class="bodytext">অঞ্ঞপদত্থৰিসযে কত্তুইচ্চাদীহি ল্তুপচ্চযন্তেহি ইত্থিযং ঈ, ঊকারন্তেহি চ বহুলং কপচ্চযো হোতি।</p>
<p class="bodytext">বহৰো কত্তারো যস্মিং দেসে সো বহুকত্তুকো। এৰং বহুৰত্তুকো, বহুকা নদিযো যস্মিং দেসে সো বহুনদিকো। এৰং বহুইত্থিকো, গামো, বহুইত্থিকা, সভা, বহুইত্থিকং, কুলং। এৰং বহুকুমারিকং, বহুব্রহ্মবন্ধুকো।</p>
<p class="bodytext">এত্থ চ ‘ব্রহ্মবন্ধূ’তি রস্সপদং ব্রাহ্মণং ৰদতি, দীঘপদং ব্রাহ্মণিং ৰদতি, কপচ্চযে পরে দীঘানং মহাৰুত্তিনা রস্সত্তং ইচ্ছন্তি।</p>
<p class="bodytext">বহুলন্তি কিং? বহুকত্তা, গামো।</p>
<p class="bodytext"><a name="para366"></a><span class="paranum">৩৬৬</span>. <span class="bld">ৰাঞ্ঞতো</span> <span class="note">[ক॰ ৩৩৮; রূ॰ ৩৫৬; নী॰ ৭২৫; চং॰ ৬.২.৭২; পা॰ ৫.৪.১৫২]</span>।</p>
<p class="bodytext">অঞ্ঞপদত্থৰিসযে ল্তিত্থিযূহি অঞ্ঞতো অৰণ্ণিৰণ্ণুৰণ্ণন্তেহি বহুলং কপচ্চযো হোতি ৰা।</p>
<p class="bodytext">অৰণ্ণন্তম্হা <a name="M0.0262"></a> তাৰ –</p>
<p class="bodytext">অগামকং, অরঞ্ঞং, বহুগামকো, জনপদো, সসোতকো, অসোতকো, সলোমকো, সপক্খকো, বহুমালকো, বহুমালো, বহুমাযকো, বহুমাযো।</p>
<p class="bodytext">ইৰণ্ণন্তম্হা –</p>
<p class="bodytext">সুন্দরা দিট্ঠি যস্স সো সম্মাদিট্ঠিকো, সম্মাদিট্ঠি, মিচ্ছাদিট্ঠিকো, মিচ্ছাদিট্ঠি, মতপতিকা, ইত্থী, সদ্ধাপকতিকো, পঞ্ঞাপকতিকো, বহুহত্থিকো, বহুদণ্ডিকো।</p>
<p class="bodytext">উৰণ্ণন্তম্হা –</p>
<p class="bodytext">সহেতুকো, অহেতুকো, সচক্খুকো, অচক্খুকো, সভিক্খুকো, অভিক্খুকো, দীঘাযুকো, অপ্পাযুকো, বহুধেনুকো, ৰজো, বহুরত্তঞ্ঞুকো, ভিক্খুসঙ্ঘো।</p>
<p class="bodytext">ইত্থিলিঙ্গে কম্হি পরে অকারস্স মহাৰুত্তিনা ৰা ‘অধাতুস্স কে…’তি সুত্তেন ৰা বহুলং ইকারত্তং হোতি, বহুপুত্তিকা, ইত্থী, বহুপুত্তকা ৰা, একপুত্তিকা, একপুত্তকা ইচ্চাদি।</p>
<p class="centered">ইতি সমাসন্তকপচ্চযরাসি।</p>
<p class="subhead">সমাসন্তঅপচ্চযরাসি</p>
<p class="bodytext"><a name="para367"></a><span class="paranum">৩৬৭</span>. <span class="bld">সমাসন্ত</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৫২; পা॰ ৫.৪.৬৮; ‘ত্ব’ (বহূসু)]</span>।</p>
<p class="bodytext">‘সমাসন্তো+অ’ ইতি দ্বিপদমিদং, সমাসন্তো হুত্বা অপচ্চযো হোতীতি অত্থো। অধিকারসুত্তমিদং।</p>
<p class="bodytext"><a name="para368"></a><span class="paranum">৩৬৮</span>. <span class="bld">পাপাদীহি ভূমিযা</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭২; …পে॰… ৫.৪.৭৫; ‘গোদাৰরীনং’ (বহূসু)]</span>।</p>
<p class="bodytext">পাপাদীহি <a name="M0.0263"></a> পরায ভূমিযা সমাসন্তো অহোতি, ‘ভূমিসদ্দস্সা’তি ৰত্তব্বে নিযতিত্থিলিঙ্গদস্সনত্থং ‘ভূমিযা’তি ৰুত্তং। এৰং অঞ্ঞত্থপি।</p>
<p class="bodytext">পাপানং ভূমি পাপভূমং, পাপানং উপ্পত্তিভূমিত্যত্থো, জাতিযা ভূমি জাতিভূমং, সত্থুজাতরট্ঠং। এৰং পচ্ছাভূমং, মজ্ঝিমদেসে পচ্ছাভাগরট্ঠং।</p>
<p class="bodytext"><a name="para369"></a><span class="paranum">৩৬৯</span>. <span class="bld">সঙ্খ্যাহি</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭৩; পা॰ ৫.৪.৭৫]</span>।</p>
<p class="bodytext">সঙ্খ্যাহি পরায ভূমিযা সমাসন্তো অ হোতি।</p>
<p class="bodytext">দ্বে ভূমিযো এত্থাতি দ্বিভূমো, দ্বিভূমকো, পাসাদো, দ্বিভূমিকো ৰা, তিস্সো ভূমিযো এতেসন্তি ৰা তীসু ভূমিসু পরিযাপন্নাতি ৰা তেভূমকা, ধম্মা, চতুভূমকা, ধম্মা, তেভূমিকা, চতুভূমিকা ৰা। দিগুম্হি-দ্বে ভূমিযো দ্বিভূমং, তিস্সো ভূমিযো তিভূমং, চতস্সো ভূমিযো চতুভূমং ইচ্চাদি।</p>
<p class="bodytext"><a name="para370"></a><span class="paranum">৩৭০</span>. <span class="bld">নদীগোধাৰরীনং</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭৩; পা॰ ৫.৪.৭৫]</span>।</p>
<p class="bodytext">সঙ্খ্যাহি পরাসং নদী, গোধাৰরীনং সমাসন্তো অ হোতি।</p>
<p class="bodytext">পঞ্চ নদিযো পঞ্চনদং, পঞ্চ ৰা নদিযো যস্মিং পদেসে সো পঞ্চনদো, সত্ত গোধাৰরিযো সত্তগোধাৰরং।</p>
<p class="bodytext"><a name="para371"></a><span class="paranum">৩৭১</span>. <span class="bld">অসঙ্খ্যেহি চঙ্গুল্যানঞ্ঞাসঙ্খ্যত্থেসু</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭৪; পা॰ ৫.৪.৮৬]</span>।</p>
<p class="bodytext">অঞ্ঞত্থো চ অসঙ্খ্যত্থো চ অঞ্ঞাসঙ্খ্যত্থা। তত্থ ‘অঞ্ঞত্থো’তি অঞ্ঞপদত্থো বহুব্বীহিসমাসো, ‘অসঙ্খ্যত্থো’তি অসঙ্খ্যত্থসমাসো <a name="M0.0264"></a> অব্যযীভাৰসমাসোতি ৰুত্তং হোতি, ন অঞ্ঞাসঙ্খ্যত্থা অনঞ্ঞাসঙ্খ্যত্থা, অঞ্ঞাসঙ্খ্যত্থৰজ্জিতেসু সমাসেসু অসঙ্খ্যেহি উপসগ্গেহি চ সঙ্খ্যাহি চ পরায অঙ্গুলিযা সমাসন্তো অ হোতি। চসদ্দেন ‘‘সুগতঙ্গুলেন, পমাণঙ্গুলেন’’ ইচ্চাদীনি সিজ্ঝন্তি।</p>
<p class="bodytext">অঙ্গুলীহি নিগ্গতং নিরঙ্গুলং, অঙ্গুলিযো অতিক্কন্তং অচ্চঙ্গুলং, ইমে দ্বে অমাদিসমাসা, দ্বে অঙ্গুলিযো সমাহটাতি দ্বঙ্গুলং।</p>
<p class="bodytext">অনঞ্ঞাসঙ্খ্যত্থেসূতি কিং? পঞ্চ অঙ্গুলিযো অস্মিন্তি পঞ্চঙ্গুলি, হত্থো। অঙ্গুলিযা সমীপং উপঙ্গুলি। ‘‘চতুরঙ্গুলং কণ্ণং ওসারেত্বা <span class="note">[মহাৰ॰ ৬৬]</span>, অট্ঠঙ্গুলং দন্তকট্ঠং, দ্বঙ্গুলপরমং, চতুরঙ্গুলপরমং, অট্ঠঙ্গুলপরম’’ন্তিআদীসু ‘অঙ্গুল’ন্তি অকারন্তং পমাণৰাচীসদ্দন্তরং।</p>
<p class="bodytext"><a name="para372"></a><span class="paranum">৩৭২</span>. <span class="bld">দারুম্হঙ্গুল্যা</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৯৭; পা॰ ৫.৪.১১৪; ‘দারুম্যঙ্গুল্যা’ (বহূসু)]</span>।</p>
<p class="bodytext">দারুসঙ্খাতে অঞ্ঞপদত্থে পৰত্তায অঙ্গুলিযা সমাসন্তো অহোতি।</p>
<p class="bodytext">পঞ্চ অঙ্গুলিযো অস্সাতি পঞ্চঙ্গুলং, দারু। এত্থ চ অঙ্গুলিপমাণাৰযৰো ধঞ্ঞাদীনং মানৰিসেসো ‘দারূ’তি ৰুচ্চতি।</p>
<p class="bodytext"><a name="para373"></a><span class="paranum">৩৭৩</span>. <span class="bld">দীঘাহোৰস্সেকদেসেহি চ রত্যা</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭৫; পা॰ ৫.৪.৮৭]</span>।</p>
<p class="bodytext">দীঘো চ অহো চ ৰস্সো চ একদেসো চাতি দ্বন্দো, একদেসো নাম পুব্ব, পরাদি, অনঞ্ঞাসঙ্খ্যত্থেসু দীঘাদীহি চ অসঙ্খ্যেহি চ সঙ্খ্যাহি চ পরায রত্তিযা সমাসন্তো অ হোতি। চসদ্দেন ‘‘চিররত্ত’’ন্তি সিজ্ঝতি।</p>
<p class="bodytext">দীঘা <a name="M0.0265"></a> রত্তিযো দীঘরত্তং, দীঘা রত্তিদিৰপরংপরাত্যত্থো। অহো চ রত্তি চ অহোরত্তং, ৰস্সেন তেমিতা রত্তি ৰস্সরত্তং, রত্তিযা পুব্বং পুব্বরত্তং, রত্তিযা পরং পররত্তং, রত্তিযা অড্ঢং অড্ঢরত্তং, রত্তিং অতিক্কন্তো অতিরত্তো, দ্বে রত্তিযো দ্বিরত্তং। এৰং তিরত্তং, চতুরত্তং, পঞ্চরত্তং, ছারত্তং, ৰাধিকারত্তা ‘‘একরত্তং, একরত্তী’’তি সিজ্ঝতি।</p>
<p class="bodytext">অনঞ্ঞাসঙ্খ্যত্থেসূতি কিং? দীঘা রত্তি এত্থাতি দীঘরত্তি, হেমন্তো। রত্তিযা সমীপং উপরত্তি।</p>
<p class="bodytext"><a name="para374"></a><span class="paranum">৩৭৪</span>. <span class="bld">গো ত্বচত্থে চালোপে</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৭৭; পা॰ ৫.৪.৯২]</span>।</p>
<p class="bodytext">অচত্থে চ অনঞ্ঞা’সঙ্খ্যত্থেসু চ পৰত্তা গোসদ্দম্হা অলোপট্ঠানে সমাসন্তো অ হোতি।</p>
<p class="bodytext">রঞ্ঞো গো রাজগৰো, অত্তনো গো সগৰো, পরেসং গো পরগৰো, পঞ্চগৰো, পঞ্চগৰং। এৰং দসগৰং।</p>
<p class="bodytext">অলোপেতি কিং? পঞ্চহি গোহি কীতো পঞ্চগু। এত্থ চ তেন কীতোতি এতস্মিং অত্থে তদ্ধিতপচ্চযস্স লোপো, তেন অযং অপচ্চযো ন হোতি, ‘গোস্সূ’তি ওস্সুত্তং।</p>
<p class="bodytext">অচত্থেতি কিং? গৰজা চ গাৰো চ গৰজগৰো, যোম্হি গোস্স গৰত্তং।</p>
<p class="bodytext">অনঞ্ঞাসঙ্খ্যত্থেসূতি কিং? চিত্তগু, উপগু।</p>
<p class="bodytext"><a name="para375"></a><span class="paranum">৩৭৫</span>. <span class="bld">রত্তিদিৰ দারগৰ চতুরস্সা</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৬২; পা॰ ৫.৪.৭৭]</span>।</p>
<p class="bodytext">এতে তযো সদ্দা অঅন্তা নিপচ্চন্তে।</p>
<p class="bodytext">রত্তি চ দিৰা চ রত্তিদিৰং, দারা চ গাৰো চ দারগৰং, চতস্সো অস্সিযো যস্স সো চতুরস্সো, অপচ্চযো, অস্সিস্স ইস্স অত্তং।</p>
<p class="bodytext"><a name="para376"></a><span class="paranum">৩৭৬</span>. <span class="bld">আযামেনুগৰং</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৬৯; পা॰ ৫.৪.৮৩]</span>।</p>
<p class="bodytext">আযামে <a name="M0.0266"></a> গম্যমানে অনুগৰন্তি নিপচ্চতে।</p>
<p class="bodytext">গোহি অনুট্ঠিতং সকটং অনুগৰং।</p>
<p class="bodytext">আযামেতি কিং? গুন্নং পচ্ছা অনুগু।</p>
<p class="bodytext"><a name="para377"></a><span class="paranum">৩৭৭</span>. <span class="bld">অক্খিস্মাঞ্ঞত্থে</span> <span class="note">[ক॰ ৩৩৭; রূ॰ ৩৫০; নী॰ ৭২২; চং॰ ৪.৪.৯৬; পা॰ ৫.৪.১১৩]</span>।</p>
<p class="bodytext">অঞ্ঞপদত্থে পৰত্তা অক্খিম্হা সমাসন্তো অ হোতি।</p>
<p class="bodytext">ৰিসালানি অক্খীনি যস্স সো ৰিসালক্খো, ৰিরূপানি অক্খীনি যস্স সো ৰিরূপক্খো, অনেকসহস্সানি অক্খীনি যস্স সো সহস্সক্খো, লোহিতানি অক্খীনি যস্স সো লোহিতক্খো। এৰং নীলক্খো, নীলক্খি ৰা। বহুলাধিকারা অনঞ্ঞত্থেপি, অক্খীনং পটিমুখং পচ্চক্খং, অক্খীনং পরভাগো পরোক্খং, অক্খীনং তিরোভাগো তিরোক্খং। অক্খিসদ্দেন চেত্থ পঞ্চিন্দ্রিযানি গয্হন্তি।</p>
<p class="bodytext">মহাৰুত্তিনা ক্বচি সমাসন্তো অ, আ, ইপচ্চযা হোন্তি।</p>
<p class="bodytext">তত্থ অপচ্চযে –</p>
<p class="bodytext">ৰাযুনো সখা ৰাযুসখো, ৰাযুসঙ্খাতো সখা অস্সাতি ৰা ৰাযুসখো, অগ্গি, সব্বেসং পিযা’পিযমজ্ঝত্তানং সখাতি সব্বসখো, সব্বে ৰা সখাযো অস্সাতি সব্বসখো, মেত্তাৰিহারী। ‘‘সব্বমিত্তো সব্বসখো’’তি <span class="note">[থেরগা॰ ৬৪৮]</span> পাল়ি। পাপানং সখাতি পাপসখো, পাপা সখারো যস্সাতি ৰা পাপসখো। ‘‘পাপমিত্তো পাপসখো’’তি <span class="note">[দী॰ নি॰ ৩.২৫৩]</span> পাল়ি। পহিতো পেসিতো অত্তা যেনাতি পহিতত্তো, মজ্ঝিমো অত্তা সভাৰো যস্সাতি মজ্ঝত্তো, ছাতং অজ্ঝত্তসন্তানং <span class="note">[সণ্ঠানং (মূলপাঠে)]</span> যস্সাতি ছাতজ্ঝত্তো, সুহিতো অত্তা যস্সাতি সুহিতত্তো <a name="M0.0267"></a>, যতো সংযতো অত্তা যস্সাতি যতত্তো, ঠিতো অত্তা অস্সাতি ঠিতত্তোইচ্চাদি।</p>
<p class="bodytext">আপচ্চযে –</p>
<p class="bodytext">পচ্চক্খো ধম্মো যস্সাতি পচ্চক্খধম্মা, ছাদেতীতি ছদো, মোহো, ৰিৰটো ছদো যস্মিন্তি ৰিৰটচ্ছদা, সম্মাসম্বুদ্ধো।</p>
<p class="bodytext">ইপচ্চযে –</p>
<p class="bodytext">সুন্দরো গন্ধো যস্সাতি সুগন্ধি, কুচ্ছিতো গন্ধো যস্সাতি দুগ্গন্ধি, পূতিনো গন্ধো যস্সাতি পূতিগন্ধি, সুরভিনো গন্ধো সুরভিগন্ধি। ‘‘সরীরস্স সুগন্ধিনো, গুণগন্ধিযুত্তো অহ’’ন্তি পাল়ি।</p>
<p class="centered">ইতি সমাসন্তঅপচ্চযরাসি।</p>
<p class="subhead">নানাদেসরাসি</p>
<p class="bodytext"><a name="para378"></a><span class="paranum">৩৭৮</span>. <span class="bld">উত্তরপদে</span> <span class="note">[ক॰ ৩৩৩-৩৩৪; রূ॰ ৩৪৪-৩৪৫; নী॰ ৭১৭-৭১৮]</span>।</p>
<p class="bodytext">উত্তরপদে পরে পুব্বপদে ৰিধি হোতীতি অত্থো। অধিকারসুত্তমিদং।</p>
<p class="bodytext">‘‘অব্রাহ্মণো, অনরিযো, অভিক্খুকো, অনন্তো’’ইচ্চাদীসু সমাসে উত্তরপদে পরে ন-কারস্স অ, অন হোন্তি।</p>
<p class="bodytext"><a name="para379"></a><span class="paranum">৩৭৯</span>. <span class="bld">নখাদযো</span> <span class="note">[ক॰ ৩২৮; রূ॰ ৩৫২; নী॰ ৭০৮; চং॰ ৫.২.৯৫; পা॰ ৬.৩.৭৫]</span>।</p>
<p class="bodytext">নখাদযো সদ্দা নপকতিকা সিজ্ঝন্তি।</p>
<p class="bodytext">না’স্স খমত্থীতি নখো, ‘খ’ন্তি সুখং, দুক্খঞ্চ, না’স্স কুলমত্থীতি নকুলো, এৰংনামকো ব্রাহ্মণো, পুমস্স সকং পুংসকং <a name="M0.0268"></a> নত্থি পুংসকং এতস্মিন্তি নপুংসকো, খঞ্জনং ৰেকল্লগমনং খত্তং, নত্থি খত্তং এতস্সাতি নক্খত্তং, কং ৰুচ্চতি সুখং, তব্বিরুদ্ধত্তা অকং ৰুচ্চতি দুক্খং, নত্থি অকং এতস্মিন্তি নাকো, সগ্গো, ন মুঞ্চতীতি নমুচি, মারো। ন গলতি ন চৰতীতি নগরং, গেহে ৰত্তব্বে ‘অগার’ন্তি সিজ্ঝতি।</p>
<p class="bodytext"><a name="para380"></a><span class="paranum">৩৮০</span>. <span class="bld">নগো ৰা পাণিনি</span> <span class="note">[ক॰ ৩৩৩-৩৩৪; রূ॰ ৩৪৪-৩৪৫; নী॰ ৭১৭-৭১৮; চং॰ ৫.২.৯৬; পা॰ ৬.৩.৭৭; ‘নগো ৰাপ্পাণিনি’ (বহূসু)]</span>।</p>
<p class="bodytext">অপাণিম্হি নগোতি সিজ্ঝতি ৰা।</p>
<p class="bodytext">ন গচ্ছন্তীতি নগা, রুক্খা। নগা, পব্বতা। অগা, রুক্খা, অগা, পব্বতা।</p>
<p class="bodytext">অপাণিনীতি কিং? অগো ৰসলো কিং তেন। এত্থ ‘অগো’তি দুগ্গতজনো, ‘ৰসলো’তি লামকো, ‘কিং তেনা’তি নিন্দাৰচনং, ‘‘সীতেনা’’তিপি পাঠো। এৰং নেকে, অনেকে, নেকানি, অনেকানি ইচ্চাদি।</p>
<p class="centered">ইতি ন-রাসি।</p>
<p class="bodytext"><a name="para381"></a><span class="paranum">৩৮১</span>. <span class="bld">সহস্স সোঞ্ঞত্থে</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.৯৭; পা॰ ৬.৩.৮২]</span>।</p>
<p class="bodytext">অঞ্ঞপদত্থে সমাসে উত্তরপদে পরে সহস্স সো হোতি ৰা।</p>
<p class="bodytext">পুত্তেন সহ যো ৰত্ততীতি সপুত্তো, সহপুত্তো।</p>
<p class="bodytext">অঞ্ঞত্থেতি কিং? সহ কত্বা, সহ যুজ্ঝিত্বা।</p>
<p class="bodytext"><a name="para382"></a><span class="paranum">৩৮২</span>. <span class="bld">সঞ্ঞাযং</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.৯৮; পা॰ ৬.৩.৭৮]</span>।</p>
<p class="bodytext">সঞ্ঞাযং উত্তরপদে পরে সহস্স সো হোতি।</p>
<p class="bodytext">সহ <a name="M0.0269"></a> আযত্তং সাযত্তং, সহ পলাসং সপলাসং, অগরুকারস্সেতং নামং।</p>
<p class="bodytext"><a name="para383"></a><span class="paranum">৩৮৩</span>. <span class="bld">অপচ্চক্খে</span> <span class="note">[ক॰ ৪০৪; রূ॰ ৩০৭; নী॰ ৮৫৯; চং॰ ৫.২.৯৯; পা॰ ৬.৩.৮০]</span>।</p>
<p class="bodytext">অপচ্চক্খে গম্যমানে উত্তরপদে পরে সহস্স সো হোতি।</p>
<p class="bodytext">ওড্ডিযতি এতাযাতি ওড্ডি, পাসো। ওড্ডিযা সহ যো ৰত্ততীতি সোড্ডি, কপোতো। ইধ ‘ওড্ডি’ অপচ্চক্খা। ‘‘সাগ্গি কপোতো’’তিপি পাঠো, পিচুনা সহ ৰত্ততীতি সপিচুকা, ৰাতমণ্ডলিকা, সা চ অপচ্চক্খা, উগ্গন্ত্বা আকাসে পরিব্ভমন্তং পিচুসঙ্ঘাটং দিস্বা ঞাতব্বা। ‘‘সপিসাচা ৰাতমণ্ডলিকা’’তিপি পাঠো। এৰং সরজা, ৰাতা, সরক্খসী, রত্তি।</p>
<p class="bodytext"><a name="para384"></a><span class="paranum">৩৮৪</span>. <span class="bld">অকালে সকত্থস্স</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.১১০; পা॰ ৬.৩.৮১]</span>।</p>
<p class="bodytext">সকত্থপ্পধানস্স সহসদ্দস্স সো হোতি অকালে উত্তরপদে পরে।</p>
<p class="bodytext">সব্রহ্মং, সচক্কং।</p>
<p class="bodytext">অকালেতি কিং? সহ পুব্বণ্হং, সহ পরণ্হং, সুনক্খত্তেন সহ পৰত্তং পুব্বণ্হং, পরণ্হন্তি অত্থো।</p>
<p class="bodytext"><a name="para385"></a><span class="paranum">৩৮৫</span>. <span class="bld">গন্থন্তাধিক্যে</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.১০১; পা॰ ৬.৩.৭৯]</span>।</p>
<p class="bodytext">গন্থস্স অন্তো গন্থন্তো। যথা তং কচ্চাযনগন্থস্স অন্তো উণাদিকপ্পো, অধিকভাৰো আধিক্যং, গন্থন্তে চ আধিক্যে চ ৰত্তমানস্স সহসদ্দস্স সো হোতি উত্তরপদে পরে।</p>
<p class="bodytext">সহ <a name="M0.0270"></a> উণাদিনা’ যং অধিযতেতি তং সোণাদি, সকলং কচ্চাযনং অধীতেত্যত্থো। সহ মুহুত্তেন সকলং জোতিং অধীতে সমুহুত্তং, জোতীতি নক্খত্তসত্থং।</p>
<p class="bodytext">আধিক্যে – সদোণা, খারী, সকহাপণং, নিক্খং, সমাসকং, কহাপণং। নিচ্চত্থমিদং সুত্তং।</p>
<p class="bodytext"><a name="para386"></a><span class="paranum">৩৮৬</span>. <span class="bld">সমানস্স পক্খাদীসু ৰা</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.১০৩-৪; পা॰ ৬.৩.৮৪-৮৬]</span>।</p>
<p class="bodytext">পক্খাদীসু উত্তরপদেসু সমানস্স সো হোতি ৰা।</p>
<p class="bodytext">সমানো পক্খো সহাযো সপক্খো, সমানো পক্খো যস্সাতি ৰা সপক্খো, সমানপক্খো ৰা। এৰং সজাতি, সমানজাতি, সজনপদো, সরত্তি।</p>
<p class="bodytext">সমানো পতি যস্সা সা সপতি। এৰং সনাভি, সবন্ধু, সব্রহ্মচারী, সনামো। অব্হযং ৰুচ্চতি নামং, চন্দেন সমানং অব্হযং যস্স সো চন্দসব্হযো, সগোত্তো, ইন্দেন সমানং গোত্তং যস্স সো ইন্দসগোত্তো, সরূপং, সট্ঠানং। হরি ৰুচ্চতি সুৰণ্ণং, হরিনা সমানো ৰণ্ণো যস্স সো হরিস্সৰণ্ণো, সস্স দ্বিত্তং। এৰং সিঙ্গীনিক্খসৰণ্ণো, সৰযো, সধনো, সধম্মো, সজাতিযো।</p>
<p class="bodytext">পক্খাদীসূতি কিং? সমানসীলো।</p>
<p class="bodytext"><a name="para387"></a><span class="paranum">৩৮৭</span>. <span class="bld">উদরে ইযে</span> <span class="note">[ক॰ ৪০৪; রূ॰ ৩৭০; নী॰ ৮৫৯; চং॰ ৫.২.১০৫; পা॰ ৬.৩.৮৮]</span>।</p>
<p class="bodytext">ইযযুত্তে উদরে পরে সমানস্স সো হোতি ৰা।</p>
<p class="bodytext">সমানে উদরে জাতো সোদরিযো, সমানোদরিযো।</p>
<p class="bodytext">ইযেতি কিং? সমানোদরতা।</p>
<p class="bodytext">অঞ্ঞেসুপি <a name="M0.0271"></a> সমানস্স সো হোতি, চন্দেন সমানা সিরী যস্স তং চন্দস্সসিরীকং, মুখং। এৰং পদুমস্সসিরীকং, ৰদনং।</p>
<p class="bodytext">মহাৰুত্তিনা সন্তাদীনঞ্চ সো হোতি, সংৰিজ্জতি লোমং অস্সাতি সলোমকো। এৰং সপক্খকো, সংৰিজ্জন্তি আসৰা এতেসন্তি সাসৰা, সংৰিজ্জন্তি পচ্চযা এতেসন্তি সপ্পচ্চযা, সংৰিজ্জন্তি অত্তনো উত্তরিতরা ধম্মা এতেসন্তি সউত্তরা, সন্তো পুরিসো সপ্পুরিসো। তথা সজ্জনো, সদ্ধম্মো, সন্তস্স ভাৰো সব্ভাৰো ইচ্চাদি।</p>
<p class="centered">ইতি স-রাসি।</p>
<p class="bodytext"><a name="para388"></a><span class="paranum">৩৮৮</span>. <span class="bld">ইমস্সিদং</span> <span class="note">[ক॰ ১২৯; রূ॰ ২২২; নী॰ ৩০৫]</span>।</p>
<p class="bodytext">উত্তরপদে পরে ইমস্স ইদং হোতি।</p>
<p class="bodytext">অযং অত্থো এতস্সাতি ইদমত্থী, সমাসন্তে ঈ, ইদমত্থিনো ভাৰো ইদমত্থিতা। অযং পচ্চযো এতেসন্তি ইদপ্পচ্চযা, ইদপ্পচ্চযানং ভাৰো ইদপ্পচ্চযতা। ‘‘ইমেসং পচ্চযা ইদপ্পচ্চযা, ইদপ্পচ্চযা এৰ ইদপ্পচ্চযতা’’তিপি যোজেন্তি। ‘ইদ’ন্তি নিপাতপদম্পি অত্থি, ‘‘রূপঞ্চ হিদং ভিক্খৰে অত্তা অভৰিস্সা, ৰেদনা চ হিদং। সঞ্ঞা চ হিদং। সঙ্খারা চ হিদং ভিক্খৰে অত্তা অভৰিস্সংসু’’ ইচ্চাদি <span class="note">[মহাৰ॰ ২০]</span>।</p>
<p class="bodytext"><a name="para389"></a><span class="paranum">৩৮৯</span>. <span class="bld">পুং পুমস্স ৰা</span> <span class="note">[ক॰ ৮২; রূ॰ ১৪৯]</span>।</p>
<p class="bodytext">উত্তরপদে পরে পুমস্স পুং হোতি ৰা।</p>
<p class="bodytext">পুমস্স লিঙ্গং পুল্লিঙ্গং, পুমস্স ভাৰো পুম্ভাৰো, পুমা চ সো কোকিলো চাতি পুঙ্কোকিলো, পুমা চ সো গো চাতি পুঙ্গৰো, ‘গো ত্বচত্থে…’তি অপচ্চযো, নপুংসকো।</p>
<p class="bodytext">ৰাতি কিং? পুমিত্থী।</p>
<p class="bodytext"><a name="para390"></a><span class="paranum">৩৯০</span>. <span class="bld">ট ন্তন্তূনং</span> <span class="note">[ক॰ ১২৬; রূ॰ ১০১; নী॰ ৩০১]</span>।</p>
<p class="bodytext">উত্তরপদে <a name="M0.0272"></a> পরে ন্ত, ন্তূনং ট হোতি ৰা ক্বচি।</p>
<p class="bodytext">ভৰং পতিট্ঠো যেসং তে ভৰংপতিট্ঠা, বিন্দাগমো। ভগৰা মূলং যেসং তে ভগৰংমূলকা, ধম্মা। এৰং ভগৰংপটিসরণা, ধম্মা।</p>
<p class="bodytext">বহুলাধিকারা তরাদীসু চ পরেসু, মহন্তীনং অতিসযেন মহাতি মহত্তরী, রত্তঞ্ঞূনং মহন্তস্স ভাৰো রত্তঞ্ঞুমহত্তং। এৰং জাতিমহত্তং, গুণমহত্তং, পুঞ্ঞমহত্তং, অরহন্তস্স ভাৰো অরহত্তং।</p>
<p class="bodytext"><a name="para391"></a><span class="paranum">৩৯১</span>. <span class="bld">অ</span> <span class="note">[ক॰ ৬৪২; রূ॰ ৫৮৯; নী॰ ১২৬৯; চং॰ ৫.২.১০৬; পা॰ ৬.৩.৮৯]</span>।</p>
<p class="bodytext">উত্তরপদে পরে ন্ত, ন্তূনং অ হোতি।</p>
<p class="bodytext">ভৰন্তপতিট্ঠা, মযং, গুণৰন্তপতিট্ঠা, মযং।</p>
<p class="bodytext"><a name="para392"></a><span class="paranum">৩৯২</span>. <span class="bld">রীরিক্খকেসু</span> <span class="note">[ক॰ ৬৪২; রূ॰ ৫৮৯; নী॰ ১২৬৯; চং॰ ৫.২.১০৭; পা॰ ৬.৩.৮৯-৯০]</span>।</p>
<p class="bodytext">রী, রিক্খ, কপচ্চযন্তেসু পরেসু সমানস্স সো হোতি।</p>
<p class="bodytext">নিচ্চসমাসত্তা অঞ্ঞপদেন ৰিগ্গহো, সংৰিজ্জতীতি সমানো, পচ্চক্খে ৰিয চিত্তে উপলব্ভতীতি অত্থো। সমানো ৰিয সো দিস্সতীতি সদী, সদিক্খো, সদিসো, সমানা ৰিয তে দিস্সন্তীতি সদিসা।</p>
<p class="bodytext"><a name="para393"></a><span class="paranum">৩৯৩</span>. <span class="bld">ন্তকিমিমানং টাকীটী</span> <span class="note">[ক॰ ১২৬; রূ॰ ১০১; নী॰ ৩০১]</span>।</p>
<p class="bodytext">তেসু পরেসু ন্তপচ্চযন্তস্স চ কিং, ইমসদ্দানঞ্চ কমেন টা, কী, টী হোন্তি।</p>
<p class="bodytext">ভৰং <a name="M0.0273"></a> ৰিয সো দিস্সতীতি ভৰাদী, ভৰাদিক্খো, ভৰাদিসো, কো ৰিয সো দিস্সতীতি কীদী, কীদিক্খো, কীদিসো, অযং ৰিয সো দিস্সতীতি ঈদী, ঈদিক্খো, ঈদিসো।</p>
<p class="bodytext"><a name="para394"></a><span class="paranum">৩৯৪</span>. <span class="bld">সব্বাদীনমা</span> <span class="note">[ক॰ ৬৪২; রূ॰ ৫৮৯; নী॰ ১২৬৯; চং॰ ৫.২.১০৮; পা॰ ৬.৩.৯১]</span>।</p>
<p class="bodytext">তেসু পরেসু সব্বাদিনামকানং য, ত, এত, অঞ্ঞ, অম্হ, তুম্হসদ্দানং অন্তো আ হোতি।</p>
<p class="bodytext">যাদী, যাদিক্খো, যাদিসো, তাদী, তাদিক্খো, তাদিসো, এতাদী, এতাদিক্খো, এতাদিসো।</p>
<p class="bodytext"><a name="para395"></a><span class="paranum">৩৯৫</span>. <span class="bld">ৰেতস্সেট</span> <span class="note">[ক॰ ৬৪২; রূ॰ ৫৮৯; নী॰ ১২৬৯]</span>।</p>
<p class="bodytext">তেসু পরেসু এতস্স এট হোতি ৰা।</p>
<p class="bodytext">এদী, এদিক্খো, এদিসো, অঞ্ঞাদী, অঞ্ঞাদিক্খো, অঞ্ঞাদিসো, অম্হাদী, অম্হাদিক্খো, অম্হাদিসো, তুম্হাদী, তুম্হাদিক্খো, তুম্হাদিসো।</p>
<p class="bodytext"><a name="para396"></a><span class="paranum">৩৯৬</span>. <span class="bld">তুম্হম্হানং তামেকস্মিং</span> <span class="note">[ক॰ ৬৪২; রূ॰ ৫৮৯; নী॰ ১২৬৯]</span>।</p>
<p class="bodytext">তেসু পরেসু একৰচনে পৰত্তানং তুম্হ’ ম্হসদ্দানং তা, মা হোন্তি ৰা।</p>
<p class="bodytext">অহং ৰিয সো দিস্সতীতি মাদী, মাদিক্খো, মাদিসো, ত্বং ৰিয সো দিস্সতীতি তাদী, তাদিক্খো, তাদিসো।</p>
<p class="bodytext">একস্মিন্তি কিং? অম্হে ৰিয তে দিস্সন্তীতি অম্হাদিনো, অম্হাদিক্খা, অম্হাদিসা, তুম্হে ৰিয তে দিস্সন্তীতি তুম্হাদিনো, তুম্হাদিক্খা, তুম্হাদিসা। এত্থ চ উপমানত্থস্সেৰ একত্তং ইচ্ছীযতি, তস্মা অহং ৰিয তে দিস্সন্তীতি মাদিসা <a name="M0.0274"></a> ত্বং ৰিয তে দিস্সন্তীতি তাদিনো, তাদিসাতিপি যুজ্জন্তি। ‘‘মাদিসা ৰে জিনা হোন্তি, যে পত্তা আসৰক্খয’’ন্তি <span class="note">[মহাৰ॰ ১১]</span> পাল়ি, ইমানি পদানি উপরি কিতকণ্ডেপি আগমিস্সন্তি।</p>
<p class="bodytext"><a name="para397"></a><span class="paranum">৩৯৭</span>. <span class="bld">তংমমঞ্ঞত্র</span> <span class="note">[ক॰ ১৪৩; রূ॰ ২৩৫; নী॰ ৩২২]</span>।</p>
<p class="bodytext">রী, রিক্খ, কপচ্চযেহি অঞ্ঞস্মিং উত্তরপদে পরে তুম্হ’ম্হানং তং, মংআদেসা হোন্তি ক্বচি।</p>
<p class="bodytext">ত্বং লেণং যেসং তে তংলেণা, অহং লেণং যেসং তে মংলেণা <span class="note">[সং॰ নি॰ ৪.৩৫৯]</span>। এৰং তংদীপা, মংদীপা <span class="note">[সং॰ নি॰ ৪.৩৫৯]</span>, তংপটিসরণা, মংপটিসরণা।</p>
<p class="bodytext"><a name="para398"></a><span class="paranum">৩৯৮</span>. <span class="bld">মনাদ্যাপাদীনমো মযে চ</span> <span class="note">[ক॰ ১৮৩; রূ॰ ৩৮৬; নী॰ ৩৭৫]</span>।</p>
<p class="bodytext">উত্তরপদে মযপচ্চযে চ পরে মনাদীনং আপাদীনঞ্চ ও হোতি।</p>
<p class="bodytext">মনোসেট্ঠা, মনোমযা, রজোজল্লং, রজোমযং, সব্বো মনোগণো ইধ ৰত্তব্বো, আপোধাতু, আপোমযং। অনুযন্তি দিসোদিসং <span class="note">[দী॰ নি॰ ৩.২৮১]</span>, জীৰ ত্বং সরদোসতং <span class="note">[জা॰ ১.২.৯]</span>।</p>
<p class="bodytext"><a name="para399"></a><span class="paranum">৩৯৯</span>. <span class="bld">পরস্স সঙ্খ্যাসু</span> <span class="note">[ক॰ ৩৬; রূ॰ ৪৭; নী॰ ১৩০]</span>।</p>
<p class="bodytext">সঙ্খ্যাসু পরাসু পরস্স ও হোতি।</p>
<p class="bodytext">পরোসতং, পরোসহস্সং, পরোপণ্ণাস ধম্মা, ইধ পরসদ্দো ‘‘ইন্দ্রিযপরোপরিযত্ত’’ন্তি এত্থ ৰিয অধিকত্থৰাচিসদ্দন্তরং, ন সব্বনামং।</p>
<p class="bodytext"><a name="para400"></a><span class="paranum">৪০০</span>. <span class="bld">জনে পুথস্সু</span> <span class="note">[ক॰ ৪৯; রূ॰ ৪৪; নী॰ ১২৯]</span>।</p>
<p class="bodytext">জনে <a name="M0.0275"></a> পরে পুথস্স উ হোতি।</p>
<p class="bodytext">অরিযেহি পুথগেৰাযং জনোতি পুথুজ্জনো। অপি চ পাল়িনযে পুথুসদ্দোযেৰ বহুলং দিস্সতি, পুথু কিলেসে জনেন্তীতি পুথুজ্জনা, পুথু নানাসত্থারানং মুখং উল্লোকেন্তীতি পুথুজ্জনা, পুথু নানাওঘেহি ৰুয্হন্তীতি পুথুজ্জনা <span class="note">[মহানি॰ ৫১, ৯৪]</span>, সঞ্ঞানানাত্তপুথুত্তপভেদং পটিচ্চ তণ্হানানাত্তপুথুত্তপভেদো হোতি <span class="note">[ধ॰ স॰ অট্ঠ॰ ১]</span>, ইঙ্ঘ অঞ্ঞেপি পুচ্ছস্সু, পুথূ সমণব্রাহ্মণে <span class="note">[সং॰ নি॰ ১.২৪৬]</span>। গামা গামং ৰিচরিস্সং, সাৰকে ৰিনযং পুথূ, আযতানি পুথূনি চ, পুথুনা ৰিজ্জুৰণ্ণিনা <span class="note">[জা॰ ২.২২.৯৬৮]</span>, পুথুকাযা পুথুভূতা ইচ্চাদি। তস্মা ‘‘পুথগেৰ, পুথক্করণে’’ ইচ্চাদীসু থুস্স উকারস্স অকারো <span class="note">[অকারোতি?]</span> যুজ্জতি।</p>
<p class="bodytext"><a name="para401"></a><span class="paranum">৪০১</span>. <span class="bld">সো ছস্সাহাযতনেসু ৰা</span> <span class="note">[ক॰ ৩৭৪; রূ॰ ৪০৮; নী॰ ৮০৪]</span>।</p>
<p class="bodytext">অহে চ আযতনে চ পরে ছস্স সো হোতি ৰা।</p>
<p class="bodytext">ছ অহানি সাহং। অত্থি সাহস্স জীৰিতং <span class="note">[জা॰ ২.২২.৩১৪]</span>, ‘সাহস্সা’তি সাহং+অস্সাতি ছেদো। সল়াযতনং।</p>
<p class="bodytext">ৰাতি কিং? ছাহপ্পটিচ্ছন্না আপত্তি <span class="note">[চূল়ৰ॰ ১৩৪]</span>, ছ আযতনানি।</p>
<p class="bodytext"><a name="para402"></a><span class="paranum">৪০২</span>. <span class="bld">ল্তুপিতাদীনমারঙ্রঙ</span> <span class="note">[ক॰ ২০০; রূ॰ ১৫৯; নী॰ ৪১৫; চং॰ ৫.২.২০; পা॰ ৬.৩.৩২]</span>।</p>
<p class="bodytext">সমাসুত্তরপদে পরে ল্তুপচ্চযন্তানং পিতাদীনঞ্চ কমেন আরঙ, রঙ হোন্তি ৰা।</p>
<p class="bodytext">সত্থুনো <a name="M0.0276"></a> দস্সনং সত্থারদস্সনং। এৰং কত্তারনিদ্দেসো। মাতা চ পিতা চ মাতরপিতরো, মাতাপিতূসু সংৰড্ঢো মাতাপিতরসংৰড্ঢো।</p>
<p class="bodytext">ৰাতি কিং? সত্থুদস্সনং, কত্তু নিদ্দেসো, মাতাপিতরো।</p>
<p class="bodytext"><a name="para403"></a><span class="paranum">৪০৩</span>. <span class="bld">ৰিজ্জাযোনিসম্বন্ধীনমা তত্র চত্থে</span> <span class="note">[ক॰ ১৯৯; রূ॰ ১৫৮; নী॰ ৭৩৬; চং॰ ৫.২.২১; পা॰ ৬.৩.২৫]</span>।</p>
<p class="bodytext">চত্থসমাসে ৰিজ্জাসম্বন্ধীনং যোনিসম্বন্ধীনঞ্চ ল্তুপিতাদীনং আ হোতি তেস্বেৰ পরেসু।</p>
<p class="bodytext">মাতাপিতা, মাতাপিতরো ইচ্চাদি।</p>
<p class="bodytext">তত্রাতি কিং? মাতুযা ভাতা মাতুভাতা।</p>
<p class="bodytext">এত্থ চ ৰিজ্জাসিপ্পানি সিক্খাপেন্তা আচরিযা সিস্সানং ৰিজ্জাসম্বন্ধী মাতাপিতরো নাম।</p>
<p class="bodytext"><a name="para404"></a><span class="paranum">৪০৪</span>. <span class="bld">পুত্তে</span> <span class="note">[ক॰ ১৯৯; রূ॰ ১৫৮; নী॰ ৭৩৬; চং॰ ৫.২.২২; পা॰ ৬.৩.২৫]</span>।</p>
<p class="bodytext">চত্তে পুত্তে পরে ৰিজ্জাযোনিসম্বন্ধীনং ল্তুপিতাদীনং আ হোতি।</p>
<p class="bodytext">মাতাপুত্তা গচ্ছন্তি, পিতাপুত্তা গচ্ছন্তি। মহাৰুত্তিনা তেসঞ্চ ই হোতি, মাতিপক্খো, পিতিপক্খো। মাতিঘো লভতে দুখং <span class="note">[জা॰ ২.১৯.১১৮]</span>, পিতিঘো লভতে দুখং, মাত্তিকং ধনং, পেত্তিকং ধনং <span class="note">[পারা॰ ৩৪]</span>। এত্থ চ মাতুযা সন্তকং মাত্তিকং, পিতুনো সন্তকং পেত্তিকং, দ্বিত্তং ৰুদ্ধি চ। মাতিতো, পিতিতো, ভাতা এৰ ভাতিকো, ভাতিকরাজা।</p>
<p class="bodytext"><a name="para405"></a><span class="paranum">৪০৫</span>. <span class="bld">জাযায জাযং পতিম্হি</span> <span class="note">[ক॰ ৩৩৯; রূ॰ ৩৫৮; নী॰ ৭৩১; ‘…জযং পতিম্হি’ (বহূসু)]</span>।</p>
<p class="bodytext">পতিম্হি <a name="M0.0277"></a> পরে জাযাসদ্দস্স জাযং হোতি।</p>
<p class="bodytext">পুত্তং জনেতীতি জাযা, জাযা চ পতি চ জাযম্পতী <span class="note">[জযম্পতী (বহূসু)]</span>। অথ ৰা ‘‘জাযম্পতী’’তি ইদং সন্ধিৰিধিনাৰ সিদ্ধং, তস্মা ‘‘জম্পতী’’তিপাঠো সিযা যথা ‘‘দেৰরাজা সুজম্পতী’ <span class="note">[সং॰ নি॰ ১.২৬৪]</span>’তি, যথা চ সক্কতগন্থেসু ‘‘দারো চ পতি চ দম্পতী’’তি। ইধ পন মহাৰুত্তিনা পতিম্হি সুজাতায সুজং হোতি, দারস্স চ দং হোতি, তথা জাযা চ পতি চ জম্পতীতি নিট্ঠং গন্তব্বং।</p>
<p class="bodytext">যঞ্চ ৰুত্তিযং ‘‘জানিপতীতি পকত্যন্তরেন সিদ্ধং, তথা দম্পতী’’তি ৰুত্তং। তত্থ পুত্তং জনেতীতি জানী। জানী চ পতি চ জানীপতীতি যুজ্জতি। ‘‘তুদম্পতী’’তি পাঠো। কচ্চাযনে চ ‘জাযায তু দংজানি পতিম্হী’তি। তত্থ তুসদ্দো পদপূরণমত্তে যুজ্জতি।</p>
<p class="bodytext"><a name="para406"></a><span class="paranum">৪০৬</span>. <span class="bld">সঞ্ঞাযমুদোদকস্স</span> <span class="note">[ক॰ ৪০৪; রূ॰ ৩৭০; নী॰ ২৫৭; চং॰ ৫.২.৬৫; পা॰ ৬.৩.৫৭]</span>।</p>
<p class="bodytext">সঞ্ঞাযং গম্যমানাযং উত্তরপদে পরে উদকস্স উদো হোতি।</p>
<p class="bodytext">উদকং ধারেতীতি উদধি, মহন্তং উদকং ধারেতীতি মহোদধি, উদকং পিৰন্তি এত্থাতি উদপানং, উদকং পিৰন্তি এতাযাতি উদপাতি।</p>
<p class="bodytext"><a name="para407"></a><span class="paranum">৪০৭</span>. <span class="bld">কুম্ভাদীসু ৰা</span> <span class="note">[ক॰ ৪০৪; রূ॰ ৩৭০; নী॰ ২৫৭; চং॰ ৫.২.৬৯; পা॰ ৬.৩.৫৯]</span>।</p>
<p class="bodytext">কুম্ভাদীসু পরেসু উদকস্স উদো হোতি ৰা।</p>
<p class="bodytext">উদকস্স <a name="M0.0278"></a> কুম্ভো উদকুম্ভো, উদককুম্ভো। এৰং উদপত্তো, উদকপত্তো, উদবিন্দু, উদকবিন্দু। মহাৰুত্তিনা স্যাদীসুপি, ‘‘নীলোদা পোক্খরণী’’তি পাল়ি।</p>
<p class="bodytext"><a name="para408"></a><span class="paranum">৪০৮</span>. <span class="bld">সোতাদীসু লোপো</span> <span class="note">[ক॰ ৪০৪; রূ॰ ৩৭০; নী॰ ২৫৬]</span>।</p>
<p class="bodytext">সোতাদীসু পরেসু উদকস্স উস্স লোপো হোতি।</p>
<p class="bodytext">উদকস্স সোতং দকসোতং, উদকে রক্খসো দকরক্খসো, উদকং আসযো যেসং তে দকাসযা, পাণা। মহাৰুত্তিনা স্যাদীসুপি, ‘‘দকে দকাসযা সেন্তী’’তি <span class="note">[সং॰ নি॰ ৩.৭৮ (থোকং ৰিসদিসং)]</span> পাল়ি।</p>
<p class="bodytext"><a name="para409"></a><span class="paranum">৪০৯</span>. <span class="bld">পুব্বাপরজ্জসাযমজ্ঝেহাহস্স ণ্হো</span> <span class="note">[ক॰ ৪০৪; রূ॰ ৩৭০; ন্হো (সী॰)]</span>।</p>
<p class="bodytext">পুব্বাদীহি পরস্স অহস্স ণ্হো হোতি।</p>
<p class="bodytext">পুব্বণ্হো, অপরণ্হো, অজ্জণ্হো, সাযণ্হো <span class="note">[সাযন্হো]</span>, মজ্ঝণ্হো।</p>
<p class="centered">নানাদেসরাসি নিট্ঠিতো।</p>
<p class="subhead">অব্যযরাসি</p>
<p class="bodytext"><a name="para410"></a><span class="paranum">৪১০</span>. <span class="bld">কুপাদযো নিচ্চমস্যাদিৰিধিম্হি</span> <span class="note">[ক॰ ৩২৪; রূ॰ ৩৩৯; চং॰ ২.২.২৪; পা॰ ২.২.১৮]</span>।</p>
<p class="bodytext">স্যাদিৰিধিতো অঞ্ঞত্থ কুআদযো পাদযো চ সদ্দা স্যাদ্যন্তেন সহ নিচ্চং একত্থা হোন্তি।</p>
<p class="bodytext">কুচ্ছিতো ব্রাহ্মণো কুব্রাহ্মণো, ঈসকং উণ্হং কদুণ্হং, পাকটো হুত্বা ভৰতীতি পাতুভূতো, আৰী <span class="note">[‘আৰি’পি দিস্সতি]</span> হুত্বা ভৰতীতি আৰীভূতো, তুণ্হী ভৰতীতি তুণ্হীভূতো, পমুখো নাযকো পনাযকো, পকারেন করিত্বা পকরিত্বা <a name="M0.0279"></a> পকারেন কতং পকতং, পঠমং ৰা কতং পকতং, ৰিরূপো পুরিসো দুপ্পুরিসো। এৰং দুক্কটং, সোভণো পুরিসো সুপুরিসো। এৰং সুকতং, অভিধম্মো, অভিত্থুতো, ভুসং কল়ারো আকল়ারো, ভুসং বন্ধো আবন্ধো ইচ্চাদি।</p>
<p class="bodytext">পাদযো পকতাদ্যত্থে পঠমায একত্থা হোন্তি, পকতো আচরিযো পাচরিযো। এৰং পয্যকো, পরো অন্তেৰাসী পন্তেৰাসী, পরো পুত্তো পপুত্তো, পরো নত্তা পনত্তা।</p>
<p class="bodytext">অত্যাদযো অতিক্কন্তাদ্যত্থে দুতিযায, মঞ্চং অতিক্কন্তো অতিমঞ্চো। এৰং অতিবালো, অতিৰেলা।</p>
<p class="bodytext">অৰাদযো কুট্ঠাদ্যত্থে ততিযায, কোকিলায অৰকুট্ঠং ৰনং অৰকোকিলং, ‘অৰকুট্ঠ’ন্তি ছড্ডিতন্তি ৰদন্তি। এৰং অৰমযূরং।</p>
<p class="bodytext">পরিযাদযো গিলানাদ্যত্থে চতুত্থিযা, অজ্ঝাযিতুং গিলানো পরিযজ্ঝেনো।</p>
<p class="bodytext">ন্যাদযো নিক্খন্তাদ্যত্থে পঞ্চমিযা, কোসম্বিযা নিক্খন্তো নিক্কোসম্বি, ৰানতো নিক্খন্তং নিব্বানং।</p>
<p class="bodytext">অস্যাদিৰিধিম্হীতি কিং? রুক্খং পতি ৰিজ্জোততে।</p>
<p class="bodytext"><a name="para411"></a><span class="paranum">৪১১</span>. <span class="bld">চী ক্রিযত্থেহি</span> <span class="note">[চং॰ ২.২.২৫; পা॰ ১.৪.৬০, ৬১]</span>।</p>
<p class="bodytext">চীপচ্চযন্তো সদ্দো ক্রিযত্থেহি সদ্দেহি সহ একত্থো হোতি।</p>
<p class="bodytext">বলসা কিরিয বলীকিরিয, পাকটীকিরিয, পাকটীভুয্য, পাকটীভৰিয।</p>
<p class="bodytext"><a name="para412"></a><span class="paranum">৪১২</span>. <span class="bld">ভূসনাদরানাদরাদীস্বেহি সহ</span> <span class="note">[চং॰ ২.২.২৭; পা॰ ১.৪.৬৩, ৬৪]</span>।</p>
<p class="bodytext">অলমাদযো <a name="M0.0280"></a> সদ্দা ভূসনাদীসু অত্থেসু এতেহি ক্রিযত্থেহি সহ একত্থা হোন্তি।</p>
<p class="bodytext">ভূসনং অকাসীতি অলংকিরিয, সমং আদরং অকাসীতি সক্কচ্চ, অসমং অনাদরং অকাসীতি অসক্কচ্চ, বিন্দুনো পররূপত্তং।</p>
<p class="bodytext">ভূসনাদীসূতি কিং? অলং ভুত্বা গতো, ‘অল’ন্তি পরিযত্তং, সক্কত্বা গতো, সোভণং কত্বাত্যত্থো। ‘‘কচ্চ, কিরিয’’ ইচ্চাদিনা সংখিত্তরূপেহি উপপদেন সহ সিদ্ধেহি এৰ একত্থসঞ্ঞা, ন ‘‘কত্বা’’ ইচ্চাদিনা অসংখিত্তরূপেহি ৰিসুং সিদ্ধেহীতি অধিপ্পাযো।</p>
<p class="bodytext"><a name="para413"></a><span class="paranum">৪১৩</span>. <span class="bld">অঞ্ঞে চ</span> <span class="note">[ক॰ ৩২৪, ৩২৭; রূ॰ ৩৩৯, ৩৫১; নী॰ ৬৮২-৬৮৮, চং॰ ২.২.৩০, ৩৩, ৩৪, ৩৭, ৪৪; পা ১.৪.৬৭, ৭১, ৭২, ৭৫, ৭৬; ৩.৪.৬৩]</span>।</p>
<p class="bodytext">অঞ্ঞে চ সদ্দা ক্রিযত্থেহি স্যাদ্যন্তেহি সহ বহুলং একত্থা হোন্তি।</p>
<p class="bodytext">অতিরেকং অভৰীতি পরোভুয্য। এৰং তিরোভুয্য, পরোকিরিয, তিরোকিরিয, উরসিকিরিয, মনসিকিরিয, মজ্ঝেকিরিয, তুণ্হীভুয্য।</p>
<p class="bodytext">ত্যাদিসদ্দাপি সঞ্ঞাভাৰং পত্তা নিপাতরূপা হোন্তি, স্যাদিরূপা চ। তস্মা তেপি ইমস্মিং সুত্তে সঙ্গয্হন্তি।</p>
<p class="bodytext">অত্থিখীরা গাৰী, নসন্তিপুত্তা ইত্থী, অত্থি হুত্বা পচ্চযো অত্থিপচ্চযো। এৰং নত্থিপচ্চযো, অহোসি এৰ কম্মং অহোসিকম্মং, এহি চ পস্স চ এহিপস্স, এহিপস্স ইতি ৰিধানং অরহতীতি এহিপস্সিকো, অযং তদ্ধিতন্তসমাসো নাম। এৰং পরত্থ।</p>
<p class="bodytext">এহি <a name="M0.0281"></a> ভদ্দন্তেতি ৰুত্তোপি ন এতীতি নএহিভদ্দন্তিকো <span class="note">[দী॰ নি॰ ১.৩৯৪]</span>, তিট্ঠ ভদ্দন্তেতি ৰুত্তোপি ন তিট্ঠতীতি নতিট্ঠভদ্দন্তিকো, এহি স্বাগতং তুয্হন্তি ৰদনসীলো এহিস্বাগতিকো, এহিস্বাগতৰাদী <span class="note">[পারা॰ ৪৩২]</span> ৰা, এহি ভিক্খূতি ৰচনেন সিদ্ধা উপসম্পদা এহিভিক্খূপসম্পদা, এৰং পোরাণা আহংসু ৰা, এৰং পুরে আসিংসু ৰাতি এৰং পৰত্তং ৰিধানং এত্থ অত্থীতি ইতিহাসো <span class="note">[দী॰ নি॰ ১.২৫৬]</span>, পুরাণগন্থো, যং পুব্বে অনঞ্ঞাতং, তং ইদানি ঞস্সামি ইতি পৰত্তস্স ইন্দ্রিযং অনঞ্ঞাতঞ্ঞস্সামীতিন্দ্রিযং, অসুকো ইতি আহ অসুকো ইতি আহ, অসুকস্মিংৰা গন্থে ইতি আহ অসুকস্মিং গন্থে ইতি আহাতি এৰং পৰত্তৰচনং ইতিহিতিহং, অঞ্ঞাসি ইতি ব্যাকতো কোণ্ডঞ্ঞো অঞ্ঞাসিকোণ্ডঞ্ঞো <span class="note">[মহাৰ॰ ৮]</span> ইচ্চাদি।</p>
<p class="bodytext">কেচি পন ‘‘সচ্ছিকরোতি, মনসিকরোতি, পাকটীকরোতি, আৰীকরোতি, পাতুকরোতি, অলঙ্করোতি, সক্করোতি, পভৰতি, পরাভৰতি’’ ইচ্চাদীনম্পি একত্থীভাৰং ৰদন্তি। তুমন্তত্বন্তাদিকাপি এত্থ সঙ্গয্হন্তি, গন্তুং কামেতীতি গন্তুকামো, কত্তুকামো, দট্ঠুকামো, গন্তুং মনো এতস্সাতি গন্তুমনো, সংৰিধায অৰহারো সংৰিধাৰহারো, যলোপো। এৰং উপাদায উপ্পন্নং রূপং উপাদারূপং, অনুপাদায ৰিমুত্তো অনুপাদাৰিমুত্তো, পটিচ্চসমুপ্পাদো, আহচ্চভাসিতো, উপহচ্চপরিনিব্বাযী <span class="note">[পু॰ প॰ ৩৭]</span>, অৰেচ্চপ্পসাদো, ছক্খত্তুপরমং, সত্তক্খত্তুপরমো <span class="note">[পু॰ প॰ ৩১]</span> ইচ্চাদি।</p>
<p class="centered">অব্যযরাসি নিট্ঠিতো।</p>
<p class="subhead">সঙ্খ্যারাসি</p>
<p class="bodytext">ইদানি <a name="M0.0282"></a> সঙ্খ্যারাসি ৰুচ্চতে।</p>
<p class="bodytext"><a name="para414"></a><span class="paranum">৪১৪</span>. <span class="bld">ৰিধাদীসু দ্বিস্স দু</span> <span class="note">[ক॰ ৩৮৬; রূ॰ ৪১০; নী॰ ৮১১]</span>।</p>
<p class="bodytext">ৰিধাদীসু পরেসু দ্বিস্স দু হোতি।</p>
<p class="bodytext">দ্বে ৰিধা পকারা যস্সাতি দুৰিধো, দ্বে পট্টানি যস্সাতি দুপট্টং, চীৰরং, দুৰঙ্গিকং, ঝানং ইচ্চাদি।</p>
<p class="bodytext"><a name="para415"></a><span class="paranum">৪১৫</span>. <span class="bld">দি গুণাদীসু</span> <span class="note">[ক॰ ৩৮৬; রূ॰ ৪১০; নী॰ ৮১১]</span>।</p>
<p class="bodytext">গুণাদীসু দ্বিস্স দি হোতি।</p>
<p class="bodytext">দ্বে গুণা পটলা যস্সাতি দিগুণা, সঙ্ঘাটি, দ্বে গাৰো দিগু, দ্বে রত্তিযো দিরত্তং, দ্বিরত্তং ৰা।</p>
<p class="bodytext"><a name="para416"></a><span class="paranum">৪১৬</span>. <span class="bld">তীস্ব</span> <span class="note">[ক॰ ৩৮৩; রূ॰ ২৫৩; নী॰ ৮১৫]</span>।</p>
<p class="bodytext">তীসু পরেসু দ্বিস্স অ হোতি।</p>
<p class="bodytext">দ্বে ৰা তযো ৰা ৰারা দ্বত্তিক্খত্তুং, দ্বে ৰা তযো ৰা পত্তা দ্বত্তিপত্তা।</p>
<p class="bodytext"><a name="para417"></a><span class="paranum">৪১৭</span>. <span class="bld">আ সঙ্খ্যাযাসতাদোনঞ্ঞত্থে</span> <span class="note">[ক॰ ৩৮৩; রূ॰ ২৫৩; নী॰ ৮১৫; চং॰ ৫.২.৫২; পা॰ ৬.৩.৪৭]</span>।</p>
<p class="bodytext">অঞ্ঞপদত্থৰজ্জিতে সমাসে সতাদিতো অঞ্ঞস্মিং সঙ্খ্যাপদে পরে দ্বিস্স আ হোতি।</p>
<p class="bodytext">দ্বে চ দস চ দ্বাদস, দ্বীহি ৰা অধিকা দস দ্বাদস, দ্বাৰীসতি, দ্বত্তিংস, রস্সত্তং।</p>
<p class="bodytext">অসতাদোতি কিং? দ্বিসতং, দ্বিসহস্সং।</p>
<p class="bodytext">অনঞ্ঞত্থেতি কিং? দ্বে দস যস্মিন্তি দ্বিদস।</p>
<p class="bodytext"><a name="para418"></a><span class="paranum">৪১৮</span>. <span class="bld">তিস্সে</span> <span class="note">[ক॰ ৪০৪; রূ॰ ৩৭০; চং॰ ৫.২.৫৩; পা॰ ৬.৩.৪৮]</span>।</p>
<p class="bodytext">অনঞ্ঞত্থে <a name="M0.0283"></a> অসতাদো সঙ্খ্যাপদে পরে তিস্স এ হোতি।</p>
<p class="bodytext">তযো চ দস চ তেরস, তীহি ৰা অধিকা দস তেরস। এৰং তেৰীসতি, তেত্তিংস।</p>
<p class="bodytext"><a name="para419"></a><span class="paranum">৪১৯</span>. <span class="bld">চত্তালীসাদো ৰা</span> <span class="note">[ক॰ ৪০৪; রূ॰ ৩৭০; চং॰ ৫.২.৫৪; পা॰ ৬.৩.৪৯]</span>।</p>
<p class="bodytext">চত্তালীসাদীসু পরেসু তিস্স এ হোতি ৰা।</p>
<p class="bodytext">তেচত্তালীসং, তিচত্তালীসং, তেপঞ্ঞাসং, তিপঞ্ঞাসং, তেসট্ঠি, তিসট্ঠি, তেসত্ততি, তিসত্ততি, তেঅসীতি, তিঅসীতি, তেনৰুতি, তিনৰুতি।</p>
<p class="bodytext"><a name="para420"></a><span class="paranum">৪২০</span>. <span class="bld">দ্বিস্সা চ</span> <span class="note">[ক॰ ৪০৪; রূ॰ ৩৭০ চং॰ ৫.২.৫৪; পা॰ ৬.৩.৬৯]</span>।</p>
<p class="bodytext">চত্তালীসাদো দ্বিস্স এ হোতি ৰা আ চ।</p>
<p class="bodytext">দ্বেচত্তালীসং, দ্বাচত্তালীসং, দ্বিচত্তালীসং, দ্বেপঞ্ঞাসং, দ্বিপঞ্ঞাসং, দ্বাসট্ঠি, দ্বেসট্ঠি, দ্বাসত্ততি, দ্বেসত্ততি, দ্বাসীতি, দ্বানৰুতি, দ্বেনৰুতি। ৰাসদ্দেন পঞ্ঞাসম্হি আত্তং, অসীতিম্হি এত্তঞ্চ নত্থি।</p>
<p class="bodytext"><a name="para421"></a><span class="paranum">৪২১</span>. <span class="bld">বাচত্তালীসাদো ৰা</span> <span class="note">[ক॰ ৩৮০; রূ॰ ২৫৫; নী॰ ৮১০]</span>।</p>
<p class="bodytext">অচত্তালীসাদো পরে দ্বিস্স বা হোতি ৰা।</p>
<p class="bodytext">বারস, দ্বাদস, বাৰীসতি, দ্বাৰীসতি, বাত্তিংস, দ্বত্তিংস।</p>
<p class="bodytext">অচত্তালীসাদোতি কিং? দ্বাচত্তালীসং।</p>
<p class="bodytext"><a name="para422"></a><span class="paranum">৪২২</span>. <span class="bld">চতুস্স চুচো দসে</span> <span class="note">[ক॰ ৩৯০; রূ॰ ২৫৬; নী॰ ৮২৬]</span>।</p>
<p class="bodytext">দসে <a name="M0.0284"></a> পরে চতুস্স চু, চো হোন্তি ৰা।</p>
<p class="bodytext">চুদ্দস, চোদ্দস, চতুদ্দস।</p>
<p class="bodytext"><a name="para423"></a><span class="paranum">৪২৩</span>. <span class="bld">ৰীসতিদসেসু পঞ্চস্স পণ্ণপন্না</span> <span class="note">[ক॰ ৪০৪; রূ॰ ৩৭০; নী॰ ৮১৪]</span>।</p>
<p class="bodytext">এসু পঞ্চস্স পণ্ণ, পন্না হোন্তি ৰা যথাক্কমং।</p>
<p class="bodytext">পণ্ণৰীসতি, পঞ্চৰীসতি, পন্নরস, পঞ্চদস।</p>
<p class="bodytext"><a name="para424"></a><span class="paranum">৪২৪</span>. <span class="bld">ছস্স সো</span> <span class="note">[ক॰ ৩৭৪; রূ॰ ৪০৮; নী॰ ৮০৬]</span>।</p>
<p class="bodytext">দসে পরে ছস্স সো হোতি।</p>
<p class="bodytext">সোল়স।</p>
<p class="bodytext"><a name="para425"></a><span class="paranum">৪২৫</span>. <span class="bld">একট্ঠানমা</span> <span class="note">[ক॰ ৩৮৩; রূ॰ ২৫৩; নী॰ ৮১৫]</span>।</p>
<p class="bodytext">দসে পরে এক, অট্ঠানং আ হোতি।</p>
<p class="bodytext">একাদস, অট্ঠারস।</p>
<p class="bodytext"><a name="para426"></a><span class="paranum">৪২৬</span>. <span class="bld">র সঙ্খ্যাতো ৰা</span> <span class="note">[ক॰ ৩৮১; রূ॰ ২৫৪; নী॰ ৮১২]</span>।</p>
<p class="bodytext">একাদিসঙ্খ্যম্হা পরস্স দসস্স র হোতি ৰা।</p>
<p class="bodytext">একারস, একাদস, বারস, দ্বাদস, পন্নরস, পঞ্চদস, সত্তরস, সত্তদস, অট্ঠারস, অট্ঠাদস, বাদেসে পন্নাদেসে চ নিচ্চং। ইধ ন হোতি, চতুদ্দস।</p>
<p class="bodytext"><a name="para427"></a><span class="paranum">৪২৭</span>. <span class="bld">ছতীহি ল়ো চ</span> <span class="note">[ক॰ ৩৭৯; রূ॰ ২৫৮; নী॰ ৮০৯]</span>।</p>
<p class="bodytext">ছ, তীহি পরস্স দস্স ল়ো হোতি রো চ।</p>
<p class="bodytext">সোল়স, তেরস, তেল়স।</p>
<p class="bodytext"><a name="para428"></a><span class="paranum">৪২৮</span>. <span class="bld">চতুত্থততিযানমড্ঢুড্ঢতিযা</span> <span class="note">[ক॰ ৩৮৭; রূ॰ ৪১১; নী॰ ৮১৯]</span>।</p>
<p class="bodytext">‘অড্ঢুড্ঢতিযা’তি <a name="M0.0285"></a> অড্ঢা+উড্ঢতিযাতি ছেদো, অড্ঢম্হা পরেসং চতুত্থ, ততিযানং উড্ঢ, তিযা হোন্তি যথাক্কমং।</p>
<p class="bodytext">অড্ঢেন চতুত্থো অড্ঢুড্ঢো, অড্ঢেন ততিযো অড্ঢতিযো।</p>
<p class="bodytext">সকত্থে ণ্যম্হি অড্ঢতেয্যো।</p>
<p class="bodytext"><a name="para429"></a><span class="paranum">৪২৯</span>. <span class="bld">দুতিযস্স সহ দিযড্ঢদিৰড্ঢা</span> <span class="note">[ক॰ ৩৮৭; রূ॰ ৪১১; নী॰ ৮১৯]</span>।</p>
<p class="bodytext">অড্ঢম্হা পরস্স দুতিযস্স সহ অড্ঢেন দিযড্ঢ, দিৰড্ঢা হোন্তি।</p>
<p class="bodytext">অড্ঢেন দুতিযো দিযড্ঢো, দিৰড্ঢো।</p>
<p class="bodytext">যথা চ এক, দ্বি,তি, চতু, পঞ্চ, ছ, সত্ত, অট্ঠ, নৰ, দসসদ্দা পচ্চেকং অত্তনো অত্থেসু নিপতন্তি, তথা ৰীসতি, তিংসতি, চত্তালীস, পঞ্ঞাস, সট্ঠি, সত্ততি, অসীতি, নৰুতিসদ্দা পচ্চেকং অত্তনো অত্থেসু নিপতন্তি, দসসদ্দস্স কারিযা ন হোন্তি, এৰং সতসহস্সসদ্দাপীতি দট্ঠব্বং।</p>
<p class="bodytext">ততো পরং পন দস সহস্সানি দসসহস্সং, ইদং ‘নহুত’ন্তি চ ৰুচ্চতি, সতং সহস্সানি সতসহস্সং, ইদং ‘লক্খ’ন্তি চ ৰুচ্চতি, দস সতসহস্সানি দসসতসহস্সন্তি এৰং দিগুসমাসৰসেন এতানি পদানি সিজ্ঝন্তি।</p>
<p class="bodytext">দ্বে সতানি দ্বিসতং, তীণি সতানি তিসতং, দ্বে সহস্সানি দ্বিসহস্সং, তীণি সহস্সানি তিসহস্সং ইচ্চাদীনি দিগুম্হি ৰুত্তানেৰ।</p>
<p class="bodytext">গণনপথে পন একট্ঠানং, দসট্ঠানং, সতট্ঠানং, সহস্সট্ঠানং, দসসহস্সট্ঠানং, সতসহস্সট্ঠানং, দসসতসহস্সট্ঠানন্তি <a name="M0.0286"></a> ইমানি সত্ত ঠানানি কমেন দসগুণিতানি হোন্তি। তত্থ একট্ঠানং নাম একং, দ্বে, তীণি ইচ্চাদি। দসট্ঠানং নাম দস, ৰীসং, তিংসং ইচ্চাদি। সতট্ঠানং নাম সতং, দ্বিসতং, তিসতং ইচ্চাদি। সহস্সট্ঠানং নাম সহস্সং, দ্বিসহস্সং, তিসহস্সং ইচ্চাদি। এৰং উপরিপি। একমেকস্মিঞ্চ ঠানে নৰ পদানি চ নৰ অন্তরনৰন্তানি চ হোন্তি। অযং মূলভূমি নাম।</p>
<p class="bodytext">তদুত্তরি কোটিভূমি নাম। তত্থপি একট্ঠানং, দসট্ঠানং, সতট্ঠানংইচ্চাদীনি সত্ত ঠানানি হোন্তি। তত্থ মূলভূমিযা অন্তিমট্ঠানং গহেত্বা দসগুণিতে কতে কোটিভূমিযং একট্ঠানং হোতি, ইধপি সত্ত ঠানানি কমেন দসগুণিতানিযেৰ, ইধ দসকোটিসতসহস্সং অন্তিমট্ঠানং ভৰতি।</p>
<p class="bodytext">তদুত্তরি পকোটিভূমি নাম। এত্থপি সত্ত ঠানানি হোন্তি। তত্থ কোটিভূমিযা অন্তিমট্ঠানং গহেত্বা দসগুণিতে কতে পকোটিভূমিযং একট্ঠানং হোতি, ইধপি সত্ত ঠানানি দসগুণিতানিযেৰ, দসপকোটিসতসহস্সং অন্তিমট্ঠানং, ইমিনা নযেন সব্বভূমীসু উপরূপরি ভূমিসঙ্কন্তি চ ঠানভেদো চ ৰেদিতব্বো।</p>
<p class="bodytext">অযং পনেত্থ ভূমিক্কমো-মূলভূমি, কোটিভূমি, পকোটিভূমি, কোটিপকোটিভূমি, নহুতভূমি, নিন্নহুতভূমি, অক্খোভিণীভূমি <span class="note">[ভিনী, ভনীতিপি দিস্সন্তি]</span>, বিন্দুভূমি, অব্বুদভূমি, নিরব্বুদভূমি, অহহভূমি, অববভূমি, অটটভূমি, সোগন্ধিকভূমি, উপ্পলভূমি, কুমুদভূমি, পুণ্ডরীকভূমি, পদুমভূমি, কথানভূমি, মহাকথানভূমি, অসঙ্খ্যেয্যভূমীতি একৰীসতি ভূমিযো সত্তচত্তালীসসতং ঠানানি চ হোন্তি।</p>
<p class="bodytext">নিরযভূমীনং কমেন পন অব্বুদভূমি, নিরব্বুদভূমি, অববভূমি, অটটভূমি, অহহভূমি, কুমুদভূমি, সোগন্ধিকভূমি, উপ্পলভূমি <a name="M0.0287"></a>, পুণ্ডরীকভূমি, পদুমভূমীতি ৰত্তব্বো। এত্থ চ যস্মা পাল়িভাসাযং দসসতসহস্সং নাম সত্তমট্ঠানং নত্থি, ছ ঠানানি এৰ অত্থি, তস্মা গরূ অট্ঠকথাসু <span class="note">[সং॰ নি॰ ১.১৮১]</span> আগতনযেন সত্তমট্ঠানং উল্লঙ্ঘেত্বা ছট্ঠট্ঠানতো উপরি ভূমিসঙ্কন্তিং কথেন্তা সতগুণিতং কত্বা কথেন্তি, সতসহস্সানং সতং কোটি, কোটিসতসহস্সানং সতং পকোটি ইচ্চাদি।</p>
<p class="bodytext">তত্থ সতসহস্সানং সতং নাম দসসতসহস্সানং দসকমেৰ হোতি, তস্মা তথা কথেন্তাপি ভূমীনং সব্বট্ঠানানঞ্চ দসগুণসিদ্ধিমেৰ কথেন্তীতি ৰেদিতব্বং। যস্মা চ গণনভূমিসঙ্খাতো গণনপথো নাম নানাদেসৰাসীনং ৰসেন নানাৰিধো হোতি, তস্মা দীপৰংসে অক্খোভিণী, বিন্দু, কথান, মহাকথানানি ৰজ্জেত্বা পাল়িনযেন সত্তরস ভূমিযোৰ ৰুত্তা। কচ্চাযনে <span class="note">[ক॰ ৩৯৪, ৩৯৫; রূ॰ ৪১৬, ৪১৭]</span> পুব্বে দস্সিতা একৰীসতি ভূমিযো, সক্কতগন্থেসু ততো সাধিকভূমিযো, কত্থচি পন মহাবলক্খন্ধপরিযন্তা সট্ঠি ভূমিযোতি আগতা।</p>
<p class="bodytext">তত্থ সকসকভূমিতো অতিরেকৰত্থূনি গণনপথৰীতিৰত্তানি নাম হোন্তি, যেসং পন মূলভূমিমত্তং অত্থি, তেসং কোটিমত্তানিপি ৰত্থূনি গণনপথাতিক্কন্তানি এৰ।</p>
<p class="bodytext">অপি চ ‘গণনপথৰীতিৰত্ত’ন্তি চ ‘গণনপথাতিক্কন্ত’ন্তি চ ‘অসঙ্খ্যেয্য’ন্তি চ অত্থতো একং। তস্মা ইধপি ৰীসতি ভূমিযো এৰ অনুক্কমেন দসগুণিতা গণনপথা নাম হোন্তি। অসঙ্খ্যেয্যন্তি পন দসগুণৰিনিমুত্তা গণনপথাতিক্কন্তভূমি এৰ ৰুচ্চতি। মহাকথানভূমাতিক্কন্ততো পট্ঠায হি অনন্তমহাপথৰিযা সব্বপংসুচুণ্ণানিপি ইধ অসঙ্খ্যেয্যভূমিযং সঙ্গয্হন্তি। ইতরথা অসঙ্খ্যেয্যন্তি চ গণনপথভূমীতি চ ৰিরুদ্ধমেতন্তি।</p>
<p class="bodytext">দীপৰংসে <a name="M0.0288"></a> চ ‘‘ততো উপরি অভূমি, অসঙ্খ্যেয্যন্তি ৰুচ্চতী’’তি ৰুত্তং। তত্থ ‘অভূমী’তি ৰচনেন গণনপথভূমি এৰ পটিসিদ্ধা, ন তু গণনপথাতিক্কন্তা ৰিসুং অসঙ্খ্যেয্যভূমি নাম। চরিযাপিটকসংৰণ্ণনাযম্পি <span class="note">[চরিযা॰ অট্ঠ॰ নিদানকথা]</span> অযমত্থো ৰুত্তো। অসঙ্খ্যেয্যভূমিযম্পি অসঙ্খ্যেয্যানং চূল়, মহাদিৰসেন অনেকপ্পভেদো দক্খিণৰিভঙ্গসুত্তেন <span class="note">[ম॰ নি॰ ৩.৩৭০]</span> দীপেতব্বো।</p>
<p class="bodytext">সদ্দনীতিযং <span class="note">[নী॰ ৮৩৩]</span> পন পাল়িনযং গহেত্বা ‘‘ৰীসতি অব্বুদানি একং নিরব্বুদং নাম। ৰীসতি নিরব্বুদানি একং অববং নাম’’ ইচ্চাদিনা নিরব্বুদাদীনং সঙ্খ্যানম্পি ৰীসতিমত্তগুণং নাম ৰুত্তং। তং ন যুজ্জতি। নিরযেসু হি ৰীসতিমত্তগুণেন অব্বুদ, নিরব্বুদাদীনং দসন্নং নিরযানং তানি নামানি সিদ্ধানি ভৰন্তি। গরূ পন তানি নামানি গহেত্বা দসগুণসিদ্ধেসু গণনপথেসু পক্খিপিংসু, তস্মা নামমত্তেন সদিসানি ভৰন্তি, গুণৰিধি পন ৰিসদিসোএৰ।</p>
<p class="bodytext">এৰঞ্চকত্বা পাল়িযম্পি বকব্রহ্মাসুত্তে <span class="note">[সং॰ নি॰ ১.১৭৫]</span> ‘‘সতং সহস্সানং নিরব্বুদানং, আযুং পজানামি তৰাহং ব্রহ্মে’’তি ৰুত্তং। এত্থ চ যদি গণনভূমিপথেপি নিরব্বুদানং ৰীসতিমত্তেন অববভূমি ভৰেয্য, এৰং সতি নিরব্বুদানং সতসহস্সং নাম ন ৰুচ্চেয্য। জাতকট্ঠকথাযঞ্চ <span class="note">[জা॰ অট্ঠ॰ ৩.৭.৬৯]</span> ‘‘নিরব্বুদসতসহস্সানং একং অহহং নাম, এত্তকং বকস্স ব্রহ্মুনো তস্মিংভৰে অৰসিট্ঠং আযূ’’তি ৰুত্তং। তস্মা ইমং গণনভূমিপথং পত্বা ৰীসতিগুণং নাম নত্থীতি সিদ্ধং হোতি। অক্খোভিণী, বিন্দু, কথান, মহাকথানানিপি অঞ্ঞতো গহেত্বা পক্খিত্তানি সিযুং। এৰং পক্খিত্তানঞ্চ চুদ্দসন্নং সঙ্খ্যানং কচ্চাযনে কমোক্কমতা পন পচ্ছাজাতা সিযাতি।</p>
<p class="bodytext">ইতি নিরুত্তিদীপনিযা নাম মোগ্গল্লানব্যাকরণদীপনিযা</p>
<p class="centered">সমাসকণ্ডো চতুত্থো।</p></div>
<p class="chapter">৫. তদ্ধিত</p>
<div class="chaptxt">
<p class="bodytext">অথ <a name="M0.0289"></a> তদ্ধিতৰিধানং দীপিযতে।</p>
<p class="bodytext">তদ্ধিতৰুত্তি নাম ৰিচিত্রা হোতি, সাতিসযেন ৰিচিত্রঞাণহিতং ৰহতি, তস্মা তেসং তেসং কুলপুত্তানং হিতন্তি <span class="bld">তদ্ধিতং,</span> ইমস্মিং কণ্ডে সব্বৰিধানস্স নামং। তং পন অট্ঠৰিধং হোতি অপচ্চং, অনেকত্থং, অস্সত্থি, ভাৰকম্মং, পরিমাণং, সঙ্খ্যা, খুদ্দকং, নানাত্তন্তি।</p>
<p class="subhead">অপচ্চরাসি</p>
<p class="bodytext"><a name="para430"></a><span class="paranum">৪৩০</span>. <span class="bld">ণো ৰাপচ্চে</span> <span class="note">[ক॰ ৩৪৪; রূ॰ ৩৬১; নী॰ ৭৫২; চং॰ ২.৪.১৬; পা॰ ৪.১.৯২; ‘সরানমাদিস্সা…’ (বহূসু)]</span>।</p>
<p class="bodytext">ছট্ঠ্যন্তা নামম্হা তস্স অপচ্চন্তি অত্থে ৰিকপ্পেন ণপচ্চযো হোতি। ৰাসদ্দো ৰাক্য, সমাসানং ৰিকপ্পনত্থো, ইতো পরং অনুৰত্ততে, তেন সব্বত্থ ৰিকপ্পৰিধি সিজ্ঝতি। ণানুবন্ধো ৰুদ্ধ্যত্থো, সো পযোগঅপ্পযোগী। ৰসিট্ঠস্স অপচ্চন্তি অত্থে ইমিনা সুত্তেন ৰসিট্ঠম্হা ণপচ্চযো, সো সাম্যত্থঞ্চ অপচ্চত্থঞ্চ উভযং ৰদতি, ছট্ঠী চ অপচ্চপদঞ্চ তেন ৰুত্তত্থা নাম হোন্তি, ৰসিট্ঠপদং পচ্চযেন সহ একত্থং হোতি, উভযং একতো হুত্বা পুত্তস্স নামং হোতীতি অত্থো। ততো ‘একত্থতায’ন্তি ছট্ঠিযা লোপো, অপচ্চপদং পন ৰুত্তত্থমত্তেন লুপ্পতি। তঞ্হি সুত্তে পধানভাৰেন নিদ্দিট্ঠং হোতি, ন ছট্ঠীতি, মহাৰুত্তিনা ৰা পদানং লোপো। এৰং সব্বত্থ।</p>
<p class="bodytext"><a name="para431"></a><span class="paranum">৪৩১</span>. <span class="bld">পদানমাদিস্সাযুৰণ্ণস্সাএও ণানুবন্ধে</span> <span class="note">[ক॰ ৪০৫; রূ॰ ৩৬৫; নী॰ ৮৬০]</span>।</p>
<p class="bodytext">পদানং আদিভূতস্স অকারস্স চ ইৰণ্ণু’ৰণ্ণস্স চ আ, এ, ও ৰুদ্ধিযো হোন্তি ণানুবন্ধে পচ্চযে পরেতি পদাদিঅ-কারস্স আৰুদ্ধি, স্যাদ্যুপ্পত্তি।</p>
<p class="bodytext">ৰাসিট্ঠো, <a name="M0.0290"></a> পুরিসো, ৰাসিট্ঠী, ইত্থী, ৰাসিট্ঠং, কুলং, ৰসিট্ঠস্স পুত্তো ৰাসিট্ঠো, ৰসিট্ঠস্স ধীতা ৰাসিট্ঠী, ৰসিট্ঠস্স কুলং ৰাসিট্ঠন্তি এৰম্পি যোজেতুং যুজ্জতি।</p>
<p class="bodytext">তত্থ ‘ৰসিট্ঠস্সা’তি এতেন গোত্তস্সেৰ পিতুভূতং আদিপুরিসং ৰদতি। কস্মা? গোত্তসদ্দত্তা। এৰঞ্হি সতি তস্মিং গোত্তে পচ্চাজাতা সব্বেপি জনা তস্স অপচ্চা নাম হোন্তি।</p>
<p class="bodytext"><a name="para432"></a><span class="paranum">৪৩২</span>. <span class="bld">মজ্ঝে</span> <span class="note">[ক॰ ৪০৪; রূ॰ ৩৭০; নী॰ ৮৫৯]</span>।</p>
<p class="bodytext">মজ্ঝে পৰত্তানং অ, যুৰণ্ণানং আ, এ, ওৰুদ্ধিযো হোন্তি ৰা ক্বচি।</p>
<p class="bodytext">ৰাসেট্ঠো, ৰাসেট্ঠী, ৰাসেট্ঠং। ৰাসদ্দেন ‘‘ৰসিট্ঠস্স পুত্তো ধীতা কুল’’ন্তি ৰাক্যং ৰা ‘‘ৰসিট্ঠপুত্তো ৰসিট্ঠধীতা ৰসিট্ঠকুল’’ন্তি সমাসং ৰা ৰিকপ্পেতি। এৰং সব্বত্থ।</p>
<p class="bodytext">ভরদ্বাজস্স অপচ্চং ভারদ্বাজো, ৰিসামিত্তস্স <span class="note">[ভারদ্বাজস্স… ৰেসামিত্তস্স… (রূ॰)]</span> অপচ্চং ৰেসামিত্তো, গোতমস্স অপচ্চং গোতমো, কস্সপস্স অপচ্চং কস্সপো, ৰসুদেৰস্স অপচ্চং ৰাসুদেৰো। এৰং বালদেৰো।</p>
<p class="bodytext">উপগুস্স অপচ্চন্তি এত্থ ‘উৰণ্ণস্সাৰঙ…’তি ণানুবন্ধে পচ্চযে পরে উৰণ্ণস্স অৰঙ হোতি। ওপগৰো, ওপগৰী, ওপগৰং, মনুনো অপচ্চং মানৰো, ভগ্গুনো অপচ্চং ভগ্গৰো, পণ্ডুনো অপচ্চং পণ্ডৰো, উপৰিন্দুস্স অপচ্চং ওপৰিন্দৰো ইচ্চাদি।</p>
<p class="bodytext"><a name="para433"></a><span class="paranum">৪৩৩</span>. <span class="bld">ৰচ্ছাদিতো ণানণাযনা</span> <span class="note">[ক॰ ৩৪৫; রূ॰ ৩৬৬; নী॰ ৭৫৪; পা॰ ৪.১.৯৩, ৯৪, ১৬২, ১৬৩]</span>।</p>
<p class="bodytext">ছট্ঠুন্তেহি <a name="M0.0291"></a> ৰচ্ছাদীহি গোত্তসদ্দগণেহি তস্স অপচ্চন্তি অত্থে ণানুবন্ধা আন, আযনপচ্চযা হোন্তি ৰা।</p>
<p class="bodytext">ৰচ্ছস্স অপচ্চং ৰচ্ছানো, ৰচ্ছাযনো, ৰচ্ছানী, ৰচ্ছাযনী, ৰচ্ছানং, ৰচ্ছাযনং। এৰং কচ্চানো, কচ্চাযনো, কাতিযানো, কাতিযাযনো, সাকটানো, সাকটাযনো, কণ্হানো, কণ্হাযনো, মোগ্গল্লানো, মোগ্গল্লাযনো, অগ্গিৰেস্সানো <span class="note">[অগ্গিৰেস্সনোতিপি দিস্সতি দী॰ নি॰ ১.১৭৬; ম॰ নি॰ ১.৩৫৩ আদযো]</span>, অগ্গিৰেস্সাযনো, মুঞ্চানো, মুঞ্চাযনো, কুঞ্চানো, কুঞ্চাযনো ইচ্চাদি।</p>
<p class="bodytext"><a name="para434"></a><span class="paranum">৪৩৪</span>. <span class="bld">কত্তিকাৰিধৰাদীহি ণেয্যণেরা</span> <span class="note">[ক॰ ৩৪৬; রূ॰ ৩৬৭; নী॰ ৭৫৫; পা॰ ৪.১.১২০, ১২৩, ১২৬, ১২৭, ১২৮, ১২৯, ১৩১]</span>।</p>
<p class="bodytext">ছট্ঠ্যন্তেহি কত্তিকাদীহি ৰিধৰাদীহি চ তস্স অপচ্চন্তি অত্থে কমেন ণানুবন্ধা এয্য, এরপচ্চযা হোন্তি ৰা।</p>
<p class="bodytext">ণেয্যে – কত্তিকায নাম দেৰধীতায অপচ্চং কত্তিকেয্যো, ৰিনতায নাম দেৰিযা অপচ্চং ৰেনতেয্যো, রোহিণিযা নাম দেৰিযা অপচ্চং রোহিণেয্যো, ভগিনিযা অপচ্চং ভাগিনেয্যো, নদিযা নাম ইত্থিযা অপচ্চং নাদেয্যো। এৰং অন্তেয্যো, আহেয্যো, কামেয্যো, সুচিযা অপচ্চং সোচেয্যো, বালায অপচ্চং বালেয্যো ইচ্চাদি।</p>
<p class="bodytext">ণেরে – ৰিধৰায অপচ্চং ৰেধৰেরো, ৰিধৰা নাম মতপতিকা ইত্থী। বন্ধুকিযা অপচ্চং বন্ধুকেরো, নাল়িকিযা নাম ইত্থিযা পুত্তো নাল়িকেরো, সমণস্স উপজ্ঝাযস্স পুত্তো সামণেরো, সমণিযা পৰত্তিনিযা ধীতা সামণেরী ইচ্চাদি।</p>
<p class="bodytext"><a name="para435"></a><span class="paranum">৪৩৫</span>. <span class="bld">ণ্য দিচ্চাদীহি</span> <span class="note">[ক॰ ৩৪৭; রূ॰ ৩৬৮; নী॰ ৭৫৬; চং॰ ২.৪.২; পা॰ ৪.১.৮৫]</span>।</p>
<p class="bodytext">ছট্ঠুন্তেহি <a name="M0.0292"></a> দিতিইচ্চাদীহি তস্স অপচ্চন্তি অত্থে ণানুবন্ধো যপচ্চযো হোতি ৰা।</p>
<p class="bodytext"><a name="para436"></a><span class="paranum">৪৩৬</span>. <span class="bld">লোপোৰণ্ণিৰণ্ণানং</span> <span class="note">[ক॰ ২৬১; রূ॰ ৩৬৯; নী॰ ৫০৯]</span>।</p>
<p class="bodytext">যে পরে অৰণ্ণস্স ইৰণ্ণস্স চ লোপো হোতীতি ণ্যম্হি পরে অৰণ্ণি’ৰণ্ণানং লোপো।</p>
<p class="bodytext">দিতিযা নাম দেৰধীতায অপচ্চং দেচ্চো, অদিতিযা অপচ্চং আদিচ্চো।</p>
<p class="bodytext">তত্থ ইৰণ্ণলোপে ‘তৰগ্গৰরণানং যে চৰগ্গবযঞা’তি যম্হি পরে তৰগ্গস্স চৰগ্গত্তং, পুন ‘ৰগ্গলসেহি তে’তি যস্স পুব্বরূপত্তং, কুণ্ডনিযা অপচ্চং কোণ্ডঞ্ঞো।</p>
<p class="bodytext"><a name="para437"></a><span class="paranum">৪৩৭</span>. <span class="bld">উৰণ্ণস্সাৰঙ সরে</span> <span class="note">[ক॰ ৩৪৮; রূ॰ ৩৭১; নী॰ ৭৫৭]</span>।</p>
<p class="bodytext">সরে পরে উৰণ্ণস্স অৰঙ হোতীতি উৰণ্ণস্স অৰত্তং। ‘তৰগ্গৰরণান…’ন্তি সুত্তেন ৰস্স বত্তং, পুন ‘ৰগ্গলসেহি তে’তি সুত্তেন যস্স পুব্বরূপত্তং, ভাতুনো অপচ্চং ভাতব্যো।</p>
<p class="bodytext"><a name="para438"></a><span class="paranum">৪৩৮</span>. <span class="bld">আ ণি</span> <span class="note">[ক॰ ৩৪৭; রূ॰ ৩৬৮; নী॰ ৭৫৬; চং॰ ২.৪.১৯; পা॰ ৪.১.৯৫]</span>।</p>
<p class="bodytext">রস্সা’কারন্ততো অপচ্চত্থে ণানুবন্ধো রস্সি’পচ্চযো হোতি ৰা।</p>
<p class="bodytext">দক্খস্স অপচ্চং দক্খি। এৰং দোণি, ৰাসৰি, সক্যপুত্তি, নাটপুত্তি, দাসপুত্তি, দারুনো অপচ্চং দারৰি <span class="note">[ৰিচারেতব্বমিদং]</span>, ৰরুণস্স অপচ্চং ৰারুণি <a name="M0.0293"></a>। এৰং কণ্ডি, বালদেৰি, পাৰকি, জিনদত্তস্স অপচ্চং জেনদত্তি, সুদ্ধোদনি, অনুরুদ্ধি ইচ্চাদি।</p>
<p class="bodytext"><a name="para439"></a><span class="paranum">৪৩৯</span>. <span class="bld">রাজতো ঞো জাতিযং</span> <span class="note">[ক॰ ৩৪৭; রূ॰ ৩৬৮; নী॰ ৭৫৬; চং॰ ২.৪.৭০; পা॰ ৪.১.১৩৭]</span>।</p>
<p class="bodytext">জাতিযং গম্যমানাযং রাজসদ্দম্হা অপচ্চত্থে ঞপচ্চযো হোতি ৰা।</p>
<p class="bodytext">রঞ্ঞো অপচ্চং রাজঞ্ঞো, রাজকুলস্স পুত্তোতি অত্থো।</p>
<p class="bodytext">জাতিযন্তি কিং? রাজপুত্তো।</p>
<p class="bodytext"><a name="para440"></a><span class="paranum">৪৪০</span>. <span class="bld">খত্তা যিযা</span> <span class="note">[ক॰ ৩৪৭; রূ॰ ৩৬৮; নী॰ ৭৫৬; চং॰ ২.৪.৬৯; পা॰ ৪.১.১৩৮]</span>।</p>
<p class="bodytext">জাতিযং গম্যমানাযং খত্তসদ্দম্হা অপচ্চত্থে য, ইযপচ্চযা হোন্তি।</p>
<p class="bodytext">খত্তকুলস্স অপচ্চং খত্যো, খত্তিযো।</p>
<p class="bodytext">জাতিযন্ত্বেৰ? খত্তি।</p>
<p class="bodytext"><a name="para441"></a><span class="paranum">৪৪১</span>. <span class="bld">মনুতো স্সসণ</span> <span class="note">[ক॰ ৩৪৮; রূ॰ ৩৭১; নী॰ ৭৫৩; চং॰ ২.৪.৯৪, ৯৫; পা॰ ৪.১.১৬১]</span>।</p>
<p class="bodytext">জাতিযং গম্যমানাযং মনুসদ্দম্হা অপচ্চত্থে স্স, সণপচ্চযা হোন্তি।</p>
<p class="bodytext">মনুনো অপচ্চং মনুস্সো, মানুসো, মনু নাম কপ্পে আদিখত্তিযো মহাসম্মতরাজা, ইত্থিযং মনুস্সী, মানুসী,</p>
<p class="bodytext">জাতিযন্ত্বেৰ? মাণৰো।</p>
<p class="bodytext"><a name="para442"></a><span class="paranum">৪৪২</span>. <span class="bld">জনপদনামস্মা জনখত্তিযা রঞ্ঞে চ ণো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ২.৪.৯৬; পা॰ ৪.১.১৬৮; ‘‘জনপদনামস্মা খত্তিযা…’’ (বহূসু)]</span>।</p>
<p class="bodytext">জনৰাচিনা <a name="M0.0294"></a> চ খত্তিযৰাচিনা চ জনপদনামম্হা রঞ্ঞে চ অপচ্চে চ ণো হোতি।</p>
<p class="bodytext">পঞ্চালানং জনানং রাজা পঞ্চালো, পঞ্চালস্স খত্তিযস্স অপচ্চং পঞ্চালো। এৰং কোসলো, মাগধো, ওক্কাকো <span class="note">[দী॰ নি॰ ১.২৬৭]</span>।</p>
<p class="bodytext">জনপদনামস্মাতি কিং? দসরথরঞ্ঞো পুত্তো দাসরথি <span class="note">[দাসরট্ঠি]</span>।</p>
<p class="bodytext">জনখত্তিযাতি কিং? পঞ্চালস্স ব্রাহ্মণস্স অপচ্চং পঞ্চালি।</p>
<p class="bodytext"><a name="para443"></a><span class="paranum">৪৪৩</span>. <span class="bld">ণ্য কুরুসিৰীহি</span> <span class="note">[ক॰ ৩৪৬; রূ॰ ৩৬৭; নী॰ ৭৫৫; চং॰ ২.৪.১০১ …পে॰… ৪.১.১৭২]</span>।</p>
<p class="bodytext">কুরু, সিৰিসদ্দেহি অপচ্চে রঞ্ঞে চ ণ্যো হোতি।</p>
<p class="bodytext">কুরুরঞ্ঞো অপচ্চং কোরব্যো <span class="note">[জা॰ ১.১৪.২২৮, ২৩২, ২৩৬]</span>, কুরুরট্ঠৰাসীনং রাজা কোরব্যো, কোরব্বো, পুব্বরূপত্তং, সিৰিরঞ্ঞো অপচ্চং সেব্যো, সিৰিরট্ঠৰাসীনং রাজা সেব্যো।</p>
<p class="centered">অপচ্চরাসি নিট্ঠিতো।</p>
<p class="subhead">অনেকত্থরাসি</p>
<p class="bodytext"><a name="para444"></a><span class="paranum">৪৪৪</span>. <span class="bld">ণ রাগা তেন রত্তং</span> <span class="note">[ক॰ ৩৪৭; রূ॰ ৩৬৮; নী॰ ৭৫৬; চং॰ ৩.১.১ …পে॰… ৪.২.১]</span>।</p>
<p class="bodytext">রজ্জন্তি ৰত্থং এতেনাতি রাগো, রজনৰত্থু, রাগৰাচিম্হা তেন রত্তন্তি অত্থে ণো হোতি।</p>
<p class="bodytext">কসাৰেন রত্তং ৰত্থং কাসাৰং <span class="note">[ধ॰ প॰ ৯]</span>, কাসাযং ৰা। এৰং কোসুম্ভং, হলিদ্দিযা রত্তং হালিদ্দং, পাটঙ্গেন রত্তং পাটঙ্গং, মঞ্জিট্ঠং, কুঙ্কুমং ইচ্চাদি।</p>
<p class="bodytext">‘‘নীলং <a name="M0.0295"></a> ৰত্থং, পীতং ৰত্থ’’ন্তিআদীসু পন নীল, পীতাদিসদ্দা গুণসদ্দত্তা পচ্চযেন ৰিনা গুণনিস্সযং দব্বং ৰদন্তি। এৰং সব্বেসু গুণসদ্দ, জাতিসদ্দ, নামসদ্দেসু।</p>
<p class="bodytext"><a name="para445"></a><span class="paranum">৪৪৫</span>. <span class="bld">নক্খত্তেনিন্দুযুত্তেন কালে</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.৫; পা॰ ৪.২.৩]</span>।</p>
<p class="bodytext">ইন্দুযুত্তেন নক্খত্তেন লক্খিতে কালে তন্নক্খত্তৰাচীহি ণো হোতি।</p>
<p class="bodytext">পুণ্ণচন্দযুত্তেন ফুস্সনক্খত্তেন লক্খিতা ফুস্সা, রত্তি, ফুস্সো, অহো। এৰং মাঘো ইচ্চাদি।</p>
<p class="bodytext">নক্খত্তেনাতি কিং? গরুগহেন লক্খিতা রত্তি।</p>
<p class="bodytext">ইন্দুযুত্তেনাতি কিং? ফুস্সেন লক্খিতো মুহুত্তো।</p>
<p class="bodytext">কালেতি কিং? ফুস্সেন লক্খিতা অত্থসিদ্ধি।</p>
<p class="bodytext"><a name="para446"></a><span class="paranum">৪৪৬</span>. <span class="bld">সাস্স দেৰতা পুণ্ণমাসী</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.১৮, ১৯ …পে॰… ৪.২.২১-২৪]</span>।</p>
<p class="bodytext">সা অস্স দেৰতা, সা অস্স পুণ্ণমাসীতি অত্থে পঠমন্তা ণো হোতি।</p>
<p class="bodytext">বুদ্ধো অস্স দেৰতাতি বুদ্ধো, যো বুদ্ধং অত্তনো আরক্খদেৰতং ৰিয গরুং কত্বা ৰিচরতি, নিরন্তরং ৰা ‘‘বুদ্ধো বুদ্ধো’’তি ৰাচং নিচ্ছারেতি, তস্সেতং নামং। সুগতো অস্স দেৰতাতি সোগতো, মহিন্দদেৰো অস্স দেৰতাতি মাহিন্দো। এৰং যামো, সোমো, ৰারুণো।</p>
<p class="bodytext">ফুস্সী অস্স পুণ্ণমাসীতি ফুস্সো, মাসো। এৰং মাঘো, ফগ্গুনো, চিত্তো, ৰেসাখো, জেট্ঠমূলো, আসল়্হো, সাৰণো, পোট্ঠপাদো, অস্সযুজো, কত্তিকো, মাগসিরো।</p>
<p class="bodytext">পুণ্ণমাসীতি কিং? ফুস্সী অস্স পঞ্চমী তিথী।</p>
<p class="bodytext"><a name="para447"></a><span class="paranum">৪৪৭</span>. <span class="bld">তমধীতে তং জানাতি কণিকা চ</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৩.১.৩৭ …পে॰… ৪.২.৫৯]</span>।</p>
<p class="bodytext">এতেসু <a name="M0.0296"></a> অত্থেসু দুতিযন্তা ণো চ কো চ ণিকো চাতি এতে পচ্চযা হোন্তি।</p>
<p class="bodytext">ণম্হি – ব্যাকরণং অধীতে জানাতি ৰা ৰেয্যাকরণো <span class="note">[দী॰ নি॰ ১.২৫৬]</span>। পক্খে ‘‘ৰেয্যাকরণিকো, ব্যঞ্জনং অধীতে জানাতি ৰা ৰেয্যঞ্জনিকো’’তি ইমানি ণিকেন সিজ্ঝন্তি।</p>
<p class="bodytext">কম্হি-ছন্দং অধীতে জানাতি ৰা ছন্দো। এৰং পদকো <span class="note">[দী॰ নি॰ ১.২৫৬]</span>, নামকো।</p>
<p class="bodytext">ণিকম্হি-ৰিনযং অধীতে জানাতি ৰা ৰেনযিকো, সুত্তন্তিকো, আভিধম্মিকো।</p>
<p class="bodytext">এত্থ চ ‘ৰেয্যাকরণো’তি পদে ৰিয্যাকরণং অধীতেতি ৰাক্যং, ‘ৰেযঞ্জনিকো’তি পদে ৰিযঞ্জনং অধীতেতি। উপরি ‘দোৰারিকো, সোৰগ্গিক’ন্তি পদেসুপি ‘দুৰারে নিযুত্তো, সুৰগ্গায সংৰত্ততী’তি ৰাক্যং, অত্থং কথেন্তেন পন দুৰার, সুৰগ্গসদ্দানং তদ্ধিতভাৰে এৰ সিদ্ধত্তা দ্বারেতি চ সগ্গাযাতি চ কথেতব্বো।</p>
<p class="bodytext"><a name="para448"></a><span class="paranum">৪৪৮</span>. <span class="bld">তস্স ৰিসযে দেসে</span> <span class="note">[ক॰ ৩৫২; রূ॰ ৩৭৬; নী॰ ৩৬৫; চং॰ ৩.১.৬১; পা॰ ৪.২.৫২, ৫৩]</span>।</p>
<p class="bodytext">তস্স দেসরূপে ৰিসযে ছট্ঠুন্তা ণো হোতি।</p>
<p class="bodytext">থূযমিগা ৰসাতিনো নাম, ৰসাতীনং ৰিসযো দেসো ৰাসাতো। ইধ অদেসরূপত্তা ণো ন হোতি, চক্খুস্স ৰিসযো রূপং।</p>
<p class="bodytext"><a name="para449"></a><span class="paranum">৪৪৯</span>. <span class="bld">নিৰাসে তন্নামে</span> <span class="note">[ক॰ ৩৫২; রূ॰ ৩৭৬; নী॰ ৩৬৫; চং॰ ৩.১.৬৪; পা॰ ৪.২.৬৯]</span>।</p>
<p class="bodytext">তন্নামভূতে <a name="M0.0297"></a> নিৰাসে ছট্ঠ্যন্তা ণো হোতি।</p>
<p class="bodytext">সিৰীনং নিৰাসো দেসো সেব্যো। ৰসং অদেন্তি ভক্খন্তীতি ৰসাদা, ব্যগ্ঘা সীহা ৰা, ৰসাদানং নিৰাসো দেসো ৰাসাদো।</p>
<p class="bodytext"><a name="para450"></a><span class="paranum">৪৫০</span>. <span class="bld">অনুভৰে</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.৬৫; পা॰ ৪.২.৭০]</span>।</p>
<p class="bodytext">সমীপে ভৰং অনুভৰং, ‘‘অদূরভৰে’’তিপি পাঠো, তন্নামে অনুভৰে দেসে ছট্ঠ্যন্তা ণো হোতি।</p>
<p class="bodytext">ৰিদিসায অনুভৰং ৰেদিসং, নগরং, উদুম্বরস্স অনুভৰং ওদুম্বরং, ৰিমানং।</p>
<p class="bodytext"><a name="para451"></a><span class="paranum">৪৫১</span>. <span class="bld">তেন নিব্বত্তে</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.৬৬; পা॰ ৪.২.৬৮]</span>।</p>
<p class="bodytext">তন্নামে তেন নিব্বত্তে দেসে ততিযন্তা ণো হোতি।</p>
<p class="bodytext">কুসম্বেন নাম ইসিনা নিব্বত্তা কোসম্বী, ইত্থিযং ঈ, নগরী। এৰং কাকন্দী, মাকন্দী, সহস্সেন ধনেন নিব্বত্তা সাহস্সী, পরিখা, অযঞ্চ ততিযা হেতুম্হি কত্তরি করণে চ যথাযোগং যুজ্জতি।</p>
<p class="bodytext"><a name="para452"></a><span class="paranum">৪৫২</span>. <span class="bld">তমিধত্থি</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.৬৭; পা॰ ৪.২.৬৭]</span>।</p>
<p class="bodytext">তং ইধ অত্থীতি অত্থে তন্নামে দেসে পঠমন্তা ণো হোতি।</p>
<p class="bodytext">উদুম্বরা <a name="M0.0298"></a> অস্মিং দেসে সন্তীতি ওদুম্বরো, বদরা অস্মিং দেসে সন্তীতি বাদরো। এৰং পব্বজো।</p>
<p class="bodytext"><a name="para453"></a><span class="paranum">৪৫৩</span>. <span class="bld">তত্র ভৰে</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.২.৪৮; পা॰ ৪.২.১৩৩]</span>।</p>
<p class="bodytext">তত্র ভৰত্থে সত্তম্যন্তা ণো হোতি।</p>
<p class="bodytext">উদকে ভৰো ওদকো, মচ্ছো, উরসি ভৰো ওরসো, পুত্তো, সাগমো। নগরে ভৰো নাগরো। এৰং জানপদো, মাগধো, কপিলৰত্থুম্হি ভৰো কাপিলৰত্থৰো, ‘উৰণ্ণস্সাৰঙ…’তি উস্স অৰত্তং। কোসম্বিযং ভৰো কোসম্বো, মিত্তে ভৰা মেত্তা, পুরে ভৰা পোরী <span class="note">[দী॰ নি॰ ১.৯]</span>, ৰাচা, মনস্মিং ভৰো মানসো। এত্থ পন –</p>
<p class="bodytext"><a name="para454"></a><span class="paranum">৪৫৪</span>. <span class="bld">মনাদীনং সক</span> <span class="note">[ক॰ ৪০৪; রূ॰ ৩৭০; নী॰ ৮৫৯]</span>।</p>
<p class="bodytext">ণানুবন্ধে পচ্চযে পরে মনাদীনং অন্তে সাগমো হোতীতি সব্বত্থ মনোগণাদীনং অন্তে সাগমো।</p>
<p class="bodytext">মানসো, রাগো, মানসা, তণ্হা, মানসং, সুখং। এৰং চেতসো, চেতসা, চেতসং। ক্বচি মনো এৰ মানসং, চেতো এৰ চেতসোতিপি যুজ্জতি।</p>
<p class="bodytext"><a name="para455"></a><span class="paranum">৪৫৫</span>. <span class="bld">অজ্জাদীহি তনো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১৫; পা॰ ৪.২.১০৫]</span>।</p>
<p class="bodytext">তত্র ভৰোতি অত্থে অজ্জাদীহি তনো হোতি।</p>
<p class="bodytext">অজ্জ ভৰো অজ্জতনো, অত্থো, অজ্জত্তনী, ৰিভত্তি, দ্বিত্তং, অজ্জতনং, হিতং, স্বে ভৰো স্বাতনো, মহাৰুত্তিনা এস্স আত্তং। হিয্যো ভৰো হিয্যত্তনো, হিয্যত্তনো, হিয্যত্তনং, ওস্স অত্তং দ্বিত্তঞ্চ।</p>
<p class="bodytext"><a name="para456"></a><span class="paranum">৪৫৬</span>. <span class="bld">পুরাতো ণো চ</span> <span class="note">[ক॰ ৩৫২; রূ॰ ৩৭৬; নী॰ ৭৬৫]</span>।</p>
<p class="bodytext">তত্র <a name="M0.0299"></a> ভৰোতি অত্থে পুরাসদ্দম্হা ণো চ তনো চ হোন্তি।</p>
<p class="bodytext">পুরে ভৰো পুরাণো, ইধ ণো অনুবন্ধো ন হোতি, পোরাণো ৰা, পুরাতনো।</p>
<p class="bodytext"><a name="para457"></a><span class="paranum">৪৫৭</span>. <span class="bld">অমাত্বচ্চো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.২.১৩; পা॰ ৪.২.১০৪]</span>।</p>
<p class="bodytext">অমাসদ্দম্হা ভৰত্থে অচ্চো হোতি। ‘অমা’তি সহত্থৰাচী।</p>
<p class="bodytext">রাজকিচ্চেসু রঞ্ঞা সহ ভৰতীতি অমচ্চো <span class="note">[দী॰ নি॰ টী॰ ১.৩৩৯]</span>।</p>
<p class="bodytext"><a name="para458"></a><span class="paranum">৪৫৮</span>. <span class="bld">মজ্ঝাদীহিমো</span> <span class="note">[ক॰ ৩৫৩; রূ॰ ৩৭৮; নী॰ ৭৬৭; চং॰ ৩.২.৮২; পা॰ ৪.৩.৮, ২২; ‘মজ্ঝাদিত্বিমো’ (বহূসু)]</span>।</p>
<p class="bodytext">মজ্ঝাদীহি ভৰত্থে ইমো হোতি।</p>
<p class="bodytext">মজ্ঝে ভৰো মজ্ঝিমো। এৰং অন্তিমো, হেট্ঠিমো, উপরিমো, ওরিমো, পচ্ছিমো, অব্ভন্তরিমো, পচ্চন্তিমো, পুরত্থিমো।</p>
<p class="bodytext"><a name="para459"></a><span class="paranum">৪৫৯</span>. <span class="bld">কণ ণেয্য ণেয্যক যিযা</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.২.৪, ৫, ৬ …পে॰… ৪.২.৯৪, ৯৫, ৯৭, ১১৯-১৩০]</span>।</p>
<p class="bodytext">ভৰত্থে সত্তম্যন্তা এতে পঞ্চ পচ্চযা হোন্তি।</p>
<p class="bodytext">কণ-কুসিনারাযং ভৰো কোসিনারকো, মগধেসু ভৰো মাগধকো, আরঞ্ঞকো, ৰিহারো।</p>
<p class="bodytext">ণেয্য-গঙ্গাযং ভৰো গঙ্গেয্যো, পব্বতেয্যো, ৰনে ভৰো ৰানেয্যো।</p>
<p class="bodytext">ণেয্যক-কোসলেয্যকো <a name="M0.0300"></a>, বারাণসেয্যকো, চম্পেয্যকো, মিথিলেয্যকো, ইধ ন ৰুদ্ধি।</p>
<p class="bodytext">য-গামে ভৰো গম্মো, দিৰে ভৰো দিব্বো,</p>
<p class="bodytext">ইয-গামিযো, গামিকো, যস্স কত্তং, উদরে ভৰো ওদরিযো, ওদরিকো, দিৰে ভৰো দিৰিযো, পঞ্চালিযো, বোধিপক্খিযো, লোকিযো।</p>
<p class="bodytext"><a name="para460"></a><span class="paranum">৪৬০</span>. <span class="bld">ণিকো</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৩.২.৪০, ৪১, ৪২; পা॰ ৪.২.১২৬, ১২৭, ১২৮]</span>।</p>
<p class="bodytext">ভৰত্থে সত্তম্যন্তা ণিকো হোতি।</p>
<p class="bodytext">সারদিকো, দিৰসো, সারদিকা, রত্তি, সারদিকং, পুপ্ফং। ভৰসদ্দেন চেত্থ অঞ্ঞেপি অত্থে উপলক্খেতি, পব্বততো পক্খন্দা নদী পব্বতেয্যা, কিমীনং কোসে জাতং কোসেয্যং, ৰত্থং। এৰং সিৰেয্যং, বারাণসেয্যং।</p>
<p class="bodytext"><a name="para461"></a><span class="paranum">৪৬১</span>. <span class="bld">তমস্স সিপ্পং সীলং পণ্যং পহরণং পযোজনং</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৩.৪.৪৯-৬৬ …পে॰… ৪.৪.৪৭-৬৫]</span>।</p>
<p class="bodytext">তমস্স সিপ্পং, তমস্স সীলং, তমস্স পণ্যং, তমস্স পহরণং, তমস্স পযোজনন্তি অত্থেসু পঠমন্তা ণিকো হোতি।</p>
<p class="bodytext">সিপ্পে – ৰীণাৰাদনমস্স সিপ্পং ৰেণিকো। এত্থ চ ৰীণাসদ্দেন ৰীণাৰাদনং ৰুচ্চতি। একত্থীভাৰসামত্থিযঞ্হেতং। এৰং সব্বত্থ। এৰং মোদিঙ্গিকো, পাণৰিকো, ৰংসিকো।</p>
<p class="bodytext">সীলে-পংসুকূলধারণং অস্স সীলং পংসুকূলিকো, পংসুকূলং ধারেতুং সীলমস্সাতি ৰা পংসুকূলিকো। সীলসদ্দেন চেত্থ ৰত, ধম্ম, সাধুকারাপি গয্হন্তি, পংসুকূলং ধারেতি সীলেনাতি পংসুকূলিকোতিপি যুজ্জতি। এৰং তেচীৰরিকো <a name="M0.0301"></a>, পিণ্ডং পিণ্ডং পততীতি পিণ্ডপাতো, পিণ্ডাচারেন লদ্ধভোজনং, পিণ্ডপাতযাপনং অস্স সীলন্তি পিণ্ডপাতিকো, পিণ্ডপাতেন যাপেতুং সীলঞ্চ ৰতঞ্চ ধম্মো চ গরুকারো চ অস্সাতি পিণ্ডপাতিকো।</p>
<p class="bodytext">‘পণ্য’ন্তি ৰিক্কেয্যৰত্থু ৰুচ্চতি, গন্ধো পণ্যং অস্সাতি গন্ধিকো। এৰং তেলিকো, গোল়িকো।</p>
<p class="bodytext">পহরন্তি এতেনাতি পহরণং, আৰুধভণ্ডং, চাপো পহরণমস্সাতি চাপিকো। এৰং তোমরিকো, মুগ্গরিকো।</p>
<p class="bodytext">পযোজনং ৰুচ্চতি ফলং, উপধি পযোজনমস্সাতি ওপধিকং <span class="note">[অ॰ নি॰ ৮.৫৯]</span>, পুঞ্ঞং, সতং পযোজনমস্সাতি সাতিকং। এৰং সাহস্সিকং <span class="note">[জা॰ ২.২১.৪১৫]</span>।</p>
<p class="bodytext"><a name="para462"></a><span class="paranum">৪৬২</span>. <span class="bld">তং হন্তারহতি গচ্ছতুঞ্ছতি চরতি</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৩.৪.২৭-৪৩; পা॰ ৪.৪.২৮-৪৬]</span>।</p>
<p class="bodytext">তং হন্তি, তং অরহতি, তং গচ্ছতি, তং উঞ্ছতি, তং চরতীতি অত্থেসু দুতিযন্তা ণিকো হোতি।</p>
<p class="bodytext">পক্খীহি পক্খিনো হন্তীতি পক্খিকো। এৰং সাকুণিকো <span class="note">[অ॰ নি॰ ২.২৬৩ (সাকুনিকোতিপি দিস্সতি)]</span>, মাযূরিকো, মচ্ছেহি মচ্ছে হনতীতি মচ্ছিকো। এৰং ধেনুকো, মগেহি মগে হনতীতি মাগৰিকো, মজ্ঝে ৰাগমো। এৰং হারিণিকো, ‘হরিণো’তি মগো এৰ। সূকরিকো, ইধ ন ৰুদ্ধি।</p>
<p class="bodytext">সতং অরহতীতি সাতিকং। এৰং সাহস্সিকং।</p>
<p class="bodytext">পরদারং গচ্ছতীতি পারদারিকো, পরদারিকো ৰা। এৰং পথিকো, মগ্গিকো।</p>
<p class="bodytext">বদরে <a name="M0.0302"></a> উঞ্ছতি গৰেসতীতি বাদরিকো। এৰং আমলকিকো।</p>
<p class="bodytext">ধম্মং চরতীতি ধম্মিকো। এৰং অধম্মিকো।</p>
<p class="bodytext"><a name="para463"></a><span class="paranum">৪৬৩</span>. <span class="bld">তেন কতং কীতং বন্ধং অভিসঙ্খতং সংসট্ঠং হতং হন্তি জিতং জযতি দিব্বতি খণতি তরতি চরতি ৰহতি জীৰতি</span> <span class="note">[ক॰ ৩৫০; রূ॰ ৩৭৩; নী॰ ৩৬৪; চং॰ ৩.৪.১-২৬; পা॰ ৪.৪.১-২৭]</span>।</p>
<p class="bodytext">তেন কতং, তেন কীতং…পে॰… তেন জীৰতি ইচ্চত্থেসু ততিযন্তা ণিকো হোতি।</p>
<p class="bodytext">কাযেন কতং কাযিকং। এৰং ৰাচসিকং, মানসিকং, ৰাতেন কতো ৰাতিকো, আবাধো।</p>
<p class="bodytext">সতেন মূলেন কীতং ভণ্ডং সাতিকং। এৰং সাহস্সিকং।</p>
<p class="bodytext">ৰরত্তায যোত্তায বন্ধিতো ৰারত্তিকো, অযসা বন্ধিতো আযসিকো, সাগমো। এৰং পাসিকো।</p>
<p class="bodytext">ঘতেন অভিসঙ্খতং সংসট্ঠং ৰা ঘাতিকং। এৰং গোল়িকং, দাধিকং, মারিচিকং।</p>
<p class="bodytext">জালেন হতো জালিকো, মচ্ছো।</p>
<p class="bodytext">জালেন হন্তীতি জালিকো, জালকেৰট্টো। এৰং বাল়িসিকো <span class="note">[সং॰ নি॰ ২.১৫৮]</span>।</p>
<p class="bodytext">অক্খেহি জিতং ধনং অক্খিকং। এৰং সালাকিকং।</p>
<p class="bodytext">অক্খেহি জযতি দিব্বতীতি ৰা অক্খিকো।</p>
<p class="bodytext">খণিত্তিযা খণতীতি খাণিত্তিকো। এৰং কুদ্দালিকো, ইধ ন ৰুদ্ধি।</p>
<p class="bodytext">উল়ুম্পেন <a name="M0.0303"></a> তরতীতি ওল়ুম্পিকো, উল়ুম্পিকো ৰা। এৰং নাৰিকো <span class="note">[জা॰ ২.২০.১৪৯]</span>, গোপুচ্ছিকো।</p>
<p class="bodytext">সকটেন চরতীতি সাকটিকো। এৰং রথিকো, যানিকো, দণ্ডিকো,</p>
<p class="bodytext">খন্ধেন ৰহতীতি খন্ধিকো। এৰং অংসিকো, সীসিকো, ইধ ন ৰুদ্ধি।</p>
<p class="bodytext">ৰেতনেন জীৰতীতি ৰেতনিকো। এৰং ভতিকো, কসিকো, কযিকো, ৰিক্কযিকো, ভতিকাদীসু ন ৰুদ্ধি।</p>
<p class="bodytext"><a name="para464"></a><span class="paranum">৪৬৪</span>. <span class="bld">তস্স সংৰত্ততি</span> <span class="note">[ক॰ ৩৫১; রূ॰ ৩৭৪; নী॰ ৭৬৫; চং॰ ৩.৪.৬৭-৬৯; পা॰ ৪.৪.৬৬-৬৮]</span>।</p>
<p class="bodytext">তস্স সংৰত্ততীতি অত্থে চতুত্থ্যন্তা ণিকো হোতি।</p>
<p class="bodytext">পুন ভৰায সংৰত্ততীতি পোনোব্ভৰিকো, পুনস্স ওত্তং, ভস্স দ্বিত্তং, পোনোব্ভৰিকা <span class="note">[মহাৰ॰ ১৪]</span>, তণ্হা, লোকায সংৰত্ততীতি লোকিকো, সুট্ঠু অগ্গোতি সগ্গো, সগ্গায সংৰত্ততীতি সোৰগ্গিকং <span class="note">[দী॰ নি॰ ১.১৬৩]</span>, পুঞ্ঞং। এৰং দিট্ঠধম্মিকং, সম্পরাযিকং।</p>
<p class="bodytext"><a name="para465"></a><span class="paranum">৪৬৫</span>. <span class="bld">ততো সম্ভূতমাগতং</span> <span class="note">[ক॰ ৩৫১; রূ॰ ৩৭৪; নী॰ ৭৬৫; চং॰ ৩.৩.৪৯-৫১; …পে॰… ৪.৩.৭৭-৭৯]</span>।</p>
<p class="bodytext">ততো সম্ভূতং, ততো আগতং ইচ্চত্থেসু পঞ্চম্যন্তা ণিকো হোতি।</p>
<p class="bodytext">মাতিতো সম্ভূতং আগতং ৰা মত্তিকং <span class="note">[পারা॰ ৩৪]</span>, দ্বিত্তং রস্সো চ। এৰং পেত্তিকং। ণ্য, ণিযাপি দিস্সন্তি, সুরভিতো সম্ভূতং সোরভ্যং, থনতো সম্ভূতং থঞ্ঞং, পিতিতো সম্ভূতো পেত্তিযো। এৰং মত্তিযো। ণ্যম্হি-মচ্চো।</p>
<p class="bodytext"><a name="para466"></a><span class="paranum">৪৬৬</span>. <span class="bld">তত্থ ৰসতি ৰিদিতো ভত্তো নিযুত্তো</span> <span class="note">[ক॰ ৩৫১; রূ॰ ৩৭৪; নী॰ ৭৬৫; চং॰ ৩.৪.৭০-৭৫ …পে॰… ৪.৪.৬৯-৭৪]</span>।</p>
<p class="bodytext">এতেস্বত্থেসু <a name="M0.0304"></a> সত্তম্যন্তা ণিকো হোতি।</p>
<p class="bodytext">রুক্খমূলে ৰসতীতি রুক্খমূলিকো। এৰং আরঞ্ঞিকো, সোসানিকো।</p>
<p class="bodytext">এত্থ চ ৰসতীতি সামঞ্ঞৰচনেপি তস্সীল, তব্বত, তদ্ধম্ম, তস্সাধুকারিতানং ৰসেন অত্থো ৰেদিতব্বো তদ্ধিতপচ্চযানং পসিদ্ধত্থদীপকত্তা। ন হি রুক্খমূলে মুহুত্তমত্তং ৰসন্তো রুক্খমূলিকোতি ৰোহরীযতি।</p>
<p class="bodytext">লোকে ৰিদিতো লোকিকো।</p>
<p class="bodytext">চতুমহারাজেসু ভত্তা চাতুমহারাজিকা <span class="note">[সং॰ নি॰ ৫.১০৮১]</span>।</p>
<p class="bodytext">দ্বারে নিযুত্তো দোৰারিকো। এৰং ভণ্ডাগারিকো, নৰকম্মিকো, ইধ ন ৰুদ্ধি। ‘‘জাতিকিযো, অন্ধকিযো’’ ইচ্চাদীসু মহাৰুত্তিনা কিযো।</p>
<p class="bodytext"><a name="para467"></a><span class="paranum">৪৬৭</span>. <span class="bld">তস্সিদং</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৩.৩.৮৫-১০২; পা॰ ৪.৩.১২০-১৩৩]</span>।</p>
<p class="bodytext">তস্স ইদন্তি অত্থে ছট্ঠুন্তা ণিকো হোতি।</p>
<p class="bodytext">সঙ্ঘস্স অযং সঙ্ঘিকো, ৰিহারো, সঙ্ঘিকা, ভূমি, সঙ্ঘস্স ইদং সঙ্ঘিকং, ভণ্ডং। এৰং পুগ্গলিকং, গণিকং, মহাজনিকং, সক্যপুত্তস্স এসোতি সক্যপুত্তিকো। এৰং নাটপুত্তিকো, দাসপুত্তিকো।</p>
<p class="bodytext"><a name="para468"></a><span class="paranum">৪৬৮</span>. <span class="bld">ণিকস্সিযো ৰা</span> <span class="note">[ক॰ ৪০৪; রূ॰ ৩৭০; নী॰ ৭৫৬]</span>।</p>
<p class="bodytext">ণিকপচ্চযস্স ইযো হোতি ৰা।</p>
<p class="bodytext">সক্যপুত্তিযো, সক্যপুত্তিকো ইচ্চাদি।</p>
<p class="bodytext"><a name="para469"></a><span class="paranum">৪৬৯</span>. <span class="bld">ণো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.৩.৮৫; পা॰ ৪.৩.১২০]</span>।</p>
<p class="bodytext">তস্সিদন্তি <a name="M0.0305"></a> অত্থে ছট্ঠুন্তা ণো হোতি।</p>
<p class="bodytext">কচ্চাযনস্স ইদং কচ্চাযনং, ব্যাকরণং। এৰং সোগতং, সাসনং, মাহিংসং, মংসাদি।</p>
<p class="bodytext"><a name="para470"></a><span class="paranum">৪৭০</span>. <span class="bld">গৰাদীহি যো</span> <span class="note">[ক॰ ৩৫৩; রূ॰ ৩৭৮; নী॰ ৭৮১]</span>।</p>
<p class="bodytext">তস্সিদন্তি অত্থে গৰাদীহি যো হোতি।</p>
<p class="bodytext"><a name="para471"></a><span class="paranum">৪৭১</span>. <span class="bld">যম্হি গোস্স চ</span> <span class="note">[ক॰ ৭৮; রূ॰ ৩১; নী॰ ২২৯]</span>।</p>
<p class="bodytext">যৰন্তে পচ্চযে পরে গোস্স চ উৰণ্ণানঞ্চ অৰঙ হোতীতি অৰাদেসো। ‘তৰগ্গৰরণান…’ন্তি সুত্তেন ৰস্স বত্তং, গুন্নং ইদং গব্যং, মংসাদি, দু ৰুচ্চতি রুক্খো, তস্স ইদং দব্যং, দব্বং, মূলাদি।</p>
<p class="centered">অনেকত্থরাসি নিট্ঠিতো।</p>
<p class="subhead">অস্সত্থিরাসি</p>
<p class="bodytext"><a name="para472"></a><span class="paranum">৪৭২</span>. <span class="bld">তমেত্থস্সত্থীতি মন্তু</span> <span class="note">[ক॰ ৩৬৯; রূ॰ ৪০৩; নী॰ ৭৯৩; চং॰ ৪.২.৯৮; পা॰ ৫.২.৯৪]</span>।</p>
<p class="bodytext">তং এত্থ অত্থি, তং অস্স অত্থীতি অত্থেসু পঠমন্তা মন্তুপচ্চযো হোতি, ইৰণ্ণু’ৰণ্ণো’কারেহি মন্তু। তত্থ ইৰণ্ণন্তেহি নিচ্চং, উপট্ঠিতা সতি এতস্মিং অত্থি, এতস্স ৰা অত্থীতি সতিমা। এৰং গতিমা, মতিমা, ধিতিমা <span class="note">[সং॰ নি॰ ১.১৯৫২; জা॰ ২.২২.১৪৫১]</span>, অত্থদস্সিমা <span class="note">[জা॰ ২.২২.১৪৫১]</span>, সিরীমা <span class="note">[জা॰ অট্ঠ॰ ১.অৰিদূরেনিদানকথা]</span> ইচ্চাদি।</p>
<p class="bodytext">উৰণ্ণন্তেহি পন <a name="M0.0306"></a> –</p>
<p class="bodytext"><a name="para473"></a><span class="paranum">৪৭৩</span>. <span class="bld">আযুস্সাযস মন্তুম্হি</span> <span class="note">[ক॰ ৩৭১; রূ॰ ৪০৪; নী॰ ৭৯৭]</span>।</p>
<p class="bodytext">মন্তুম্হি পরে আযুস্স আযসাদেসো হোতি।</p>
<p class="bodytext">দীঘং আযু অস্মিং অত্থি, অস্স ৰা অত্থীতি আযস্মা <span class="note">[মহানি॰ ৪৯]</span>। এৰং চক্খুমা, বন্ধুমা, ভাণুমা ইচ্চাদি।</p>
<p class="bodytext">বহূ গাৰো অস্মিং সন্তি, অস্স ৰা সন্তীতি গোমা। চন্দিমা, পাপিমাপদেসু চ মহাৰুত্তিনা ইমন্তুপচ্চযং ইচ্ছন্তি। তত্থ চন্দসঙ্খাতং ৰিমানং অস্স অত্থীতি চন্দিমা <span class="note">[ধ॰ প॰ ৩৮৭]</span>, দেৰপুত্তো, উপচারেন পন ৰিমানম্পি চন্দিমাতি ৰুচ্চতি, দেৰপুত্তোপি চন্দোতি ৰুচ্চতি। অতি ৰিয পাপো অজ্ঝাসযো অস্স অত্থীতি পাপিমা <span class="note">[সং॰ নি॰ ১.১৩৭]</span>, মারো। ন হি অপ্পকেন পাপেন পাপিমাতি ৰুচ্চতি পহূতাদিৰসেন পসিদ্ধে এৰ মন্তাদীনং পৰত্তনতো। ৰুত্তঞ্হি ৰুত্তিযং –</p>
<p class="bodytext">‘‘পহূতে চ পসংসাযং, নিন্দাযঞ্চাতিসাযনে।</p>
<p class="bodytext">নিচ্চযোগে চ সংসগ্গে, হোন্তিমে মন্তুআদযো’’তি <span class="note">[মোগ॰ ৭৮]</span>।</p>
<p class="bodytext">তত্থ পহূতে-গোমা <span class="note">[সং॰ নি॰ ১.১২]</span>, ধনৰাতি।</p>
<p class="bodytext">পসংসাযং-জাতিমা, গুণৰাতি।</p>
<p class="bodytext">নিন্দাযং-ৰলিমাতি।</p>
<p class="bodytext">অতিসাযনে – বুদ্ধিমা, ৰণ্ণৰাতি।</p>
<p class="bodytext">নিচ্চযোগে-সতিমা, সীলৰা, দণ্ডীতি।</p>
<p class="bodytext">সংসগ্গে – হলিদ্দিমাতি।</p>
<p class="bodytext">তথা ৰিজ্জমানেহি এৰ সতিআদীহি সতিমা ইচ্চাদযো ৰুচ্চন্তি, ন অতীতেহি অনাগতেহি চ অৰিজ্জমানেহি, কস্মা <a name="M0.0307"></a>? অত্থিসদ্দেন পচ্চুপ্পন্নেন নিদ্দিট্ঠত্তা। এৰং পন সতি কথং পুব্বেপি ত্বং সতিমা আসি, অনাগতেপি সতিমা ভৰিস্সসীতি ইদং সিদ্ধন্তি? তদপি তদা ৰিজ্জমানায এৰ সতিযা সিদ্ধন্তি।</p>
<p class="bodytext">গো, অস্সো, মনুস্সো ইচ্চাদীসু জাতিসদ্দেসু তেসং দব্বাভিধানসমত্থত্তা মন্তাদযো ন হোন্তি, তথা নীলো পটো, সুক্কো পটোইচ্চাদীসু গুণসদ্দেসু তিস্সো, ফুস্সোইচ্চাদীসু নামসদ্দেসু চ। যেসং পন দব্বাভিধানসামত্থিযং নত্থি, তেস্বেৰ হোন্তি, বুদ্ধিমা, পঞ্ঞৰা, রূপৰা, ৰণ্ণৰা ইচ্চাদি।</p>
<p class="bodytext"><a name="para374"></a><span class="paranum">৩৭৪</span>. <span class="bld">ইমিযা</span> <span class="note">[ক॰ ৩৫৩; রূ॰ ৩৭৮; নী॰ ৭৬৮]</span>।</p>
<p class="bodytext">পঠমন্তা মন্ত্বত্থে ইম, ইযা হোন্তি।</p>
<p class="bodytext">বহৰো পুত্তা অস্স অস্মিং ৰা সন্তীতি পুত্তিমো, পত্থটা কিত্তি অস্স অস্মিং ৰা অত্থীতি কিত্তিমো। এৰং ফলিমো, খন্ধিমো, রুক্খো, পুত্তিযো, কপ্পিমো, কপ্পিযো, জটিমো, জটিযো, থিরং গুণজাতং অস্স অস্মিং ৰা অত্থীতি থেরিযো, হানভাগো অস্স অত্থি, অস্মিং ৰা ৰিজ্জতীতি হানভাগিযো। এৰং ঠিতিভাগিযো, ৰিসেসভাগিযো, নিব্বেধভাগিযো ইচ্চাদি।</p>
<p class="bodytext">এত্থ চ পাল়িযং চন্দিমা, পুত্তিমাসদ্দানং সিম্হি রাজাদিগণরূপং দিস্সতি, রত্তিমাভাতি চন্দিমা <span class="note">[ধ॰ প॰ ৩৮৭]</span>, পুত্তেহি নন্দতি পুত্তিমাতি <span class="note">[সং॰ নি॰ ১.১২]</span>। কিত্তিমাসদ্দস্স পন কিত্তিমস্স কিত্তিমতোতি রূপন্তি।</p>
<p class="bodytext"><a name="para475"></a><span class="paranum">৪৭৫</span>. <span class="bld">ৰন্ত্বাৰণ্ণা</span> <span class="note">[ক॰ ৩৬৮; রূ॰ ৪০২; নী॰ ৭৯২; চং॰ ৬.৩.৩৫ …পে॰… ৮.২.৯]</span>।</p>
<p class="bodytext">অৰণ্ণভূতা পঠমন্তা মন্ত্বত্থে ৰন্তু হোতি।</p>
<p class="bodytext">নিচ্চসীলৰসেন <a name="M0.0308"></a> ৰিসুদ্ধং সীলং অস্স অত্থি, অস্মিং ৰা ৰিজ্জতীতি সীলৰা, পসত্থো গুণো অস্স অত্থি, অস্মিং ৰা ৰিজ্জতীতি গুণৰা।</p>
<p class="bodytext">এৰং সব্বত্থ পদত্থানুরূপং মন্ত্বত্থৰিসেসো ৰত্তব্বো, পটিসন্ধিসহগতা পঞ্ঞা অস্স অত্থীতি পঞ্ঞৰা, পচ্চযে পরে দীঘানং ক্বচি রস্সত্তং। ৰিদতি এতেনাতি ৰিদো, ঞাণং, ৰিদো এতস্স অত্থি, এতস্মিং ৰা ৰিজ্জতীতি ৰিদ্বা, ব্যঞ্জনে পুব্বস্সরলোপো।</p>
<p class="bodytext">অৰণ্ণাতি কিং? সতিমা, বন্ধুমা।</p>
<p class="bodytext">বহুলাধিকারা রস্মিৰা, লক্খিৰা, যসস্সিৰা, ভযদস্সিৰা, মস্সুৰা, গাণ্ডীৰধন্বাতিপি সিজ্ঝন্তি। তত্থ গাণ্ডীৰধনু অস্স অত্থি, অস্মিং ৰা ৰিজ্জতীতি গাণ্ডীৰধন্বা, ব্যঞ্জনে পুব্বস্সরলোপো।</p>
<p class="bodytext"><a name="para476"></a><span class="paranum">৪৭৬</span>. <span class="bld">দণ্ডাদীহিকঈ ৰা</span> <span class="note">[ক॰ ৩৬৬; রূ॰ ৪০০; নী॰ ৭৯০; চং॰ ৪.২.১১৮-১২১; পা॰ ৫.২.১১৫-৬]</span>।</p>
<p class="bodytext">তেহি মন্ত্বত্থে ইক, ঈ হোন্তি ৰা।</p>
<p class="bodytext">নিচ্চং গহিতো দণ্ডো অস্স অত্থি, অস্মিং ৰা ৰিজ্জতীতি দণ্ডিকো, দণ্ডী, দণ্ডৰা। এৰং গন্ধিকো, গন্ধী, গন্ধৰা, রূপিকো, রূপী, রূপৰা। ইণসামিকে ৰত্তব্বে ধনা ইকো, ধনিকো, অঞ্ঞত্র ধনী, ধনৰা, অত্থিকো, অত্থী, অত্থৰা।</p>
<p class="bodytext">এত্থ চ অসন্নিহিতেন অত্থেন অত্থো অস্স অত্থীতি অত্থিকো, মহগ্ঘেন অত্থিকো মহগ্ঘত্থিকো। এৰং ধনত্থিকো, পুঞ্ঞত্থিকো, সেয্যত্থিকো, অযং অত্থো এতস্সাতি ইদমত্থী, পাটৰেন অত্থো অস্সাতি পাটৰত্থী। এৰং ছেকত্থী, কুসলত্থীইচ্চাদীনি সিজ্ঝন্তি।</p>
<p class="bodytext">ৰণ্ণসদ্দন্তা পন ঈযেৰ হোতি, ব্রহ্মুনো ৰণ্ণো সণ্ঠানং অস্স অত্থীতি ব্রহ্মৰণ্ণী। অথ ৰা ব্রহ্মুনো ৰণ্ণো ব্রহ্মৰণ্ণো <a name="M0.0309"></a>, ব্রহ্মৰণ্ণো ৰিয ৰণ্ণো যস্স সো ব্রহ্মৰণ্ণী। এৰং ব্রহ্মৰচ্ছসী, ‘ৰচ্ছস’ন্তি সীসং, তদ্ধিতন্তসমাসপদং নামেতং। এৰং দেৰৰণ্ণী।</p>
<p class="bodytext">হত্থ, দন্তাদীহি জাতিযং ঈ, হত্থী, দন্তী, গজো, দাঠী, কেসরী, সীহো, অঞ্ঞত্র হত্থৰা, দন্তৰা। ব্রহ্মচারিম্হি ৰত্তব্বে ৰণ্ণতো ঈযেৰ, ৰণ্ণী, অঞ্ঞত্র ৰণ্ণৰা। পোক্খরাদীহি দেসে ঈযেৰ, পোক্খরং ৰুচ্চতি কমলং, পোক্খরণী, পুন ইত্থিযং নী, পুব্বঈ-কারস্স অত্তং, উপ্পলিনী, কুমুদিনী, ভিসিনী, মুল়ালিনী, সালুকিনী, পদুমং এত্থ দেসে অত্থীতি পদুমী, ততো ইত্থিযং নী, পদুমিনী, পুব্বঈ-কারস্স রস্সত্তং, সব্বং কমলাকরস্স ৰা কমলগচ্ছস্স ৰা নামং, অঞ্ঞত্র পোক্খরৰা হত্থী, ইধ সোণ্ডা পোক্খরং নাম।</p>
<p class="bodytext">সিখী, সিখাৰা, মালী, মালাৰা, সীলী, সীলৰা, বলী, বলৰা। সমাসন্তেপি ঈ, নিদ্দাসীলী, সভাসীলী, বাহুবলী, ঊরুবলী। সুখ, দুক্খেহি ঈযেৰ, সুখী, দুক্খী ইচ্চাদি।</p>
<p class="bodytext"><a name="para477"></a><span class="paranum">৪৭৭</span>. <span class="bld">তপাদীহি সী</span> <span class="note">[ক॰ ৩৬৫; রূ॰ ৩৯৯; নী॰ ৭৮৯; চং॰ ৪.২.১০৬; পা॰ ৫.২.১০২; ‘… স্সী’ (বহূসু)]</span>।</p>
<p class="bodytext">তপাদীহি মন্ত্বত্থে সী হোতি ৰা।</p>
<p class="bodytext">তপো অস্স অস্মিং ৰা ৰিজ্জতীতি তপস্সী, দ্বিত্তং। এৰং যসস্সী, তেজস্সী, মনো অস্স অত্থীতি মনস্সী।</p>
<p class="bodytext">ৰাত্বেৰ? যসৰা।</p>
<p class="bodytext"><a name="para478"></a><span class="paranum">৪৭৮</span>. <span class="bld">ণো তপা</span> <span class="note">[ক॰ ৩৭০; রূ॰ ৪০৫; নী॰ ৭৯৫; চং॰ ৪.২.১০৬; পা॰ ৫.২.১০৩]</span>।</p>
<p class="bodytext">তপম্হা মন্ত্বত্থে ণো হোতি।</p>
<p class="bodytext">তপো অস্স অত্থীতি তাপসো, ইত্থিযং তাপসী।</p>
<p class="bodytext"><a name="para479"></a><span class="paranum">৪৭৯</span>. <span class="bld">মুখাদিতো রো</span> <span class="note">[ক॰ ৩৬৭; রূ॰ ৪০১; নী॰ ৭৯১; চং॰ ৪.২.১১০, ১১১; পা॰ ৫.২.১০৬, ১০৭]</span>।</p>
<p class="bodytext">মুখাদীহি <a name="M0.0310"></a> মন্ত্বত্থে রো হোতি।</p>
<p class="bodytext">অসংযতং মুখং অস্স অত্থীতি মুখরো, সুসি অস্স অত্থীতি সুসিরো, রুক্খো, ঊসো খারো যস্মিং অত্থীতি ঊসরো, খারভূমিপ্পদেসো, মধু রসো অস্স অত্থীতি মধুরো, গুল়ো, নগা এত্থ সন্তীতি নগরো, বহুপব্বতপ্পদেসো, ‘‘নগর’’ন্তিপি পাঠো, কুঞ্জো ৰুচ্চতি হনু, কুঞ্জরো, হত্থী, উণ্ণতা দন্তা অস্স সন্তীতি দন্তুরো, হত্থীযেৰ, মহাৰুত্তিনা অস্স উত্তং।</p>
<p class="bodytext"><a name="para480"></a><span class="paranum">৪৮০</span>. <span class="bld">তুন্দ্যাদীহি ভো</span> <span class="note">[ক॰ ৩৬৪; রূ॰ ৩৯৮; নী॰ ৩৮৭; চং॰ ৪.২.১৪৮; পা॰ ৫.২.১৩৯]</span>।</p>
<p class="bodytext">তুন্দিইচ্চাদীহি মন্ত্বত্থে ভো হোতি ৰা।</p>
<p class="bodytext">তুন্দি ৰুচ্চতি ৰুদ্ধা নাভি, তুন্দিভো, ৰলিযো এতস্মিং অত্থীতি ৰলিভো।</p>
<p class="bodytext">ৰাত্বেৰ? তুন্দিমা।</p>
<p class="bodytext"><a name="para481"></a><span class="paranum">৪৮১</span>. <span class="bld">সদ্ধাদিত্ব</span> <span class="note">[ক॰ ৩৭০; রূ॰ ৪০৫; নী॰ ৭৯৫; চং॰ ৪.২.১০৫; পা॰ ৫.২.১০১ (সদ্দাদিব্হ?)]</span>।</p>
<p class="bodytext">সদ্ধাদীহি মন্ত্বত্থে অ হোতি।</p>
<p class="bodytext">সদ্ধা অস্স অত্থি, অস্মিং ৰা ৰিজ্জতীতি সদ্ধো। এৰং পঞ্ঞো, সতো।</p>
<p class="bodytext">ৰাত্বেৰ? পঞ্ঞৰা, সতিমা।</p>
<p class="bodytext"><a name="para482"></a><span class="paranum">৪৮২</span>. <span class="bld">আল্ৰাভিজ্ঝাদীহি</span> <span class="note">[ক॰ ৩৫৯; রূ॰ ৩৮৪; নী॰ ৭৭৯; চং॰ ৪.২.১৫৭; পা॰ ৩.২.১৫৮]</span>।</p>
<p class="bodytext">অভিজ্ঝাদীহি মন্ত্বত্থে আলু হোতি ৰা।</p>
<p class="bodytext">অভিজ্ঝা <a name="M0.0311"></a> অধিকা অস্স অত্থীতি অভিজ্ঝালু, সীতলদুক্খং অধিকং অস্স অত্থীতি সীতালু, ধজা বহুলা অস্মিং রথে সন্তীতি ধজালু, দযা বহুলা অস্সাতি দযালু, পুরিসচিত্তং বহুলং অস্সাতি পুরিসালু, পুরিসলোলা ইত্থী।</p>
<p class="bodytext">ৰাত্বেৰ? দযাৰা।</p>
<p class="bodytext"><a name="para483"></a><span class="paranum">৪৮৩</span>. <span class="bld">পিচ্ছাদিত্বিলো</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; চং॰ ৪.২.১০২, ১০৩; পা॰ ৫.২.৯৯, ১০০]</span>।</p>
<p class="bodytext">পিচ্ছাদিতো মন্ত্বত্থে ইলো হোতি ৰা।</p>
<p class="bodytext">পিচ্ছং তূলং অস্স অত্থি, তস্মিং ৰা ৰিজ্জতীতি পিচ্ছিলো, পিচ্ছৰা, তূলরুক্খো, পিচ্ছিলা সিপ্পলি <span class="note">[সিপ্পলী, সীম্বলী, সেম্মলীতিপি দিস্সতি]</span>, ফেনিলো <span class="note">[ফেণিলোতিপি দিস্সতি]</span>, ফেনৰা, অদ্দারিট্ঠকো, জটিলো, জটাৰা, তাপসো, তুণ্ডিলো, তুণ্ডৰা, অধিকা ৰাচা অস্স অত্থীতি ৰাচালো, মহাৰুত্তিনা ইলোপো।</p>
<p class="bodytext"><a name="para484"></a><span class="paranum">৪৮৪</span>. <span class="bld">সীলাদিতো ৰো</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; চং॰ ৪.২.১১৩; পা॰ ৫.২.১০৯]</span>।</p>
<p class="bodytext">সীলাদীহি মন্ত্বত্থে ৰো হোতি।</p>
<p class="bodytext">নিচ্চরক্খিতসীলং অস্স অত্থি, অস্মিং ৰা ৰিজ্জতীতি সীলৰো, পুরিসো, সীলৰা, ইত্থী, কেসা অতিদীঘা অস্মিং সন্তীতি কেসৰো, কেসৰা, অপরিমাণা অণ্ণা উদকা অস্মিং সন্তীতি অণ্ণৰো, মহন্তং বলং অস্স অত্থীতি বলৰো, বলৰা, বলৰং। গাণ্ডী ৰুচ্চতি সন্ধি, বহৰো গাণ্ডী অস্মিং অত্থীতি গাণ্ডীৰং, ধনু <span class="note">[গণ্ডস্স গণ্ডমিগসিঙ্গস্স অযং গাণ্ডী, সো অস্স অত্থীতি গাণ্ডীতি গাণ্ডীৰো। (পঞ্চকাটীকা)। গাণ্ডীমেণ্ডসিঙ্গমস্স অত্থীতি গাণ্ডীৰং, ধনু। (পযোগসিদ্ধি)। গাণ্ডী গন্থি, সো অত্থি অস্স অস্মিং ৰা গাণ্ডীৰো অজ্জুনধনু, (মুগ্ধবোধটীকা)]</span>, বহুকা রাজী অস্স অত্থীতি রাজীৰং, পঙ্কজং।</p>
<p class="bodytext"><a name="para485"></a><span class="paranum">৪৮৫</span>. <span class="bld">মাযামেধাহি ৰী</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; চং॰ ৪.২.১৩৭; পা॰ ৫.২.১২১]</span>।</p>
<p class="bodytext">এতেহি <a name="M0.0312"></a> মন্ত্বত্থে ৰী হোতি।</p>
<p class="bodytext">মাযাৰী, মেধাৰী।</p>
<p class="bodytext"><a name="para486"></a><span class="paranum">৪৮৬</span>. <span class="bld">ইস্সরে আম্যুৰামী</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; চং॰ ৪.২.১৪৩; পা॰ ৫.২.১২৬; ‘‘সিস্সরে…’’ (বহূসু)]</span>।</p>
<p class="bodytext">ইস্সরভূতে মন্ত্বত্থে আমী, উৰামী হোন্তি।</p>
<p class="bodytext">ইস্সরিযট্ঠানভূতং সং অস্স অত্থীতি সামী, সুৰামী <span class="note">[সু॰ নি॰ ৬৭১]</span>, ইত্থিযং সামিনী, সুৰামিনী, বিন্দুলোপো, কাগমে সামিকো।</p>
<p class="bodytext"><a name="para487"></a><span class="paranum">৪৮৭</span>. <span class="bld">লক্খ্যা ণো অ চ</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; পা॰ ৫.২.১০০]</span>।</p>
<p class="bodytext">লক্খীম্হা মন্ত্বত্থে ণো হোতি, ঈকারস্স অত্তঞ্চ হোতি।</p>
<p class="bodytext">লক্খী সিরী এতস্স অত্থীতি লক্খণো।</p>
<p class="bodytext"><a name="para488"></a><span class="paranum">৪৮৮</span>. <span class="bld">অঙ্গা নো কল্যাণে</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; পা॰ ৫.২.১০০]</span>।</p>
<p class="bodytext">কল্যাণে ৰত্তব্বে অঙ্গম্হা মন্ত্বত্থে নো হোতি।</p>
<p class="bodytext">কল্যাণং অঙ্গং এতিস্সা ইত্থিযা অত্থীতি অঙ্গনা।</p>
<p class="bodytext"><a name="para489"></a><span class="paranum">৪৮৯</span>. <span class="bld">সো লোমা</span> <span class="note">[ক॰ ৩৬৪; রূ॰ ৩৯৮; নী॰ ৭৮৭; চং॰ ৪.২.১০৪; পা॰ ৫.২.১০০]</span>।</p>
<p class="bodytext">লোমম্হা মন্ত্বত্থে সপচ্চযো হোতি।</p>
<p class="bodytext">বহূনি লোমানি অস্স সন্তীতি লোমসো। এত্থ ‘সো’তি সুত্তৰিভাগেন ‘‘সুমেধসো, ভূরিমেধসো’’ ইচ্চাদীনিপি সিজ্ঝন্তি।</p>
<p class="centered">অস্সত্থিরাসি নিট্ঠিতো।</p>
<p class="subhead">ভাৰ, কম্মরাসি</p>
<p class="bodytext"><a name="para490"></a><span class="paranum">৪৯০</span>. <span class="bld">তস্স</span> <a name="M0.0313"></a> <span class="bld">ভাৰকম্মেসু ত্ত তা ত্তন ণ্য ণেয্যণিয ণ ইযা</span> <span class="note">[ক॰ ৩৬০; রূ॰ ৩৮৭; নী॰ ৭৮০; চং॰ ৪.১.১৩৬-১৫৩; পা॰ ৫.১.১১৯-১৩৬]</span>।</p>
<p class="bodytext">তস্স ভাৰো, তস্স কম্মন্তি অত্থে ছট্ঠুন্তা এতে অট্ঠ পচ্চযা বহুলং ভৰন্তি।</p>
<p class="bodytext">তত্থ ভৰন্তি বুদ্ধি, সদ্দা এতস্মাতি ভাৰো, সদ্দানং অত্তনো অত্থেসু আদিম্হি উপ্পত্তিকারণং, চিরকালং পৰত্তিকারণঞ্চ। তত্থ আদিম্হি পৰত্তিকারণং <span class="bld">ব্যপ্পত্তিনিমিত্তং</span> নাম। চিরকালং পৰত্তিকারণং <span class="bld">পৰত্তিনিমিত্তং</span> নাম। তদুভযম্পি জাতি, দব্ব, গুণ, ক্রিযা, নামৰসেন পঞ্চৰিধং হোতি।</p>
<p class="bodytext">তত্থ ‘‘গোস্স ভাৰো গোত্ত’’ন্তি এত্থ গোজাতি ভাৰো নাম।</p>
<p class="bodytext">‘‘দণ্ডিনো ভাৰো দণ্ডিত্ত’’ন্তি এত্থ দণ্ডদব্বং ভাৰো নাম।</p>
<p class="bodytext">‘‘নীলস্স পটস্স ভাৰো নীলত্ত’’ন্তি এত্থ নীলগুণো ভাৰো নাম।</p>
<p class="bodytext">‘‘পাচকস্স ভাৰো পাচকত্ত’’ন্তি এত্থ পচনক্রিযা ভাৰো নাম।</p>
<p class="bodytext">‘‘তিস্সনামস্স জনস্স ভাৰো তিস্সত্ত’’ন্তি এত্থ তিস্সনামং ভাৰো নাম।</p>
<p class="bodytext">তত্থ গোস্স ভাৰোতি গোসদ্দং সুত্বা গোদব্বে গোবুদ্ধিযা ৰা গোদব্বং দিস্বা তস্মিং দব্বে গোৰোহারস্স ৰা পৰত্তিকারণন্তি অত্থো। এৰং সেসেসুপি যথানুরূপং অত্থো ৰেদিতব্বো।</p>
<p class="bodytext">ত্তম্হি-গোত্তং, দণ্ডিত্তং, পাচকত্তং, তিস্সত্তং ইচ্চাদি।</p>
<p class="bodytext">তাম্হি-সঙ্গণিকারামতা <a name="M0.0314"></a>, নিদ্দারামতা, ভস্সারামতা ইচ্চাদি।</p>
<p class="bodytext">ত্তনম্হি-পুথুজ্জনত্তনং, ৰেদনত্তনং, জারত্তনং, জাযত্তনং ইচ্চাদি।</p>
<p class="bodytext">ণ্যম্হি-অলসস্স ভাৰো আলস্যং, সমণস্স ভাৰো সামঞ্ঞং, ব্রাহ্মণস্স ভাৰো ব্রাহ্মঞ্ঞং, সীলসমাধিপঞ্ঞাগুণো সামঞ্ঞঞ্চ ব্রাহ্মঞ্ঞঞ্চ নাম। তাপসস্স ভাৰো তাপস্যং, নিপুণস্স ভাৰো নেপুঞ্ঞং, ৰিপুলস্স ভাৰো ৰেপুল্লং, রঞ্ঞো ভাৰো রজ্জং, আপব্বতস্স খেত্তস্স ভাৰো আপব্বত্যং, দাযাদস্স ভাৰো দাযজ্জং, ৰিসমস্স ভাৰো ৰেসম্মং, সখিনো ভাৰো সখ্যং, ৰাণিজানং ভাৰো ৰাণিজ্জং ইচ্চাদি।</p>
<p class="bodytext">ণেয্যম্হি – সুচিস্স ভাৰো সোচেয্যং। এৰং আধিপতেয্যং ইচ্চাদি।</p>
<p class="bodytext">ণিযম্হি-আলসিযং, মদভাৰো মদিযং। এৰং দক্খিযং, পুরোহিতভাৰো পোরোহিতিযং, ব্যত্তস্স ভাৰো ৰেয্যত্তিযং, ব্যাৰটস্স ভাৰো ৰেয্যাৰটিযং, ইমানি দ্বে পুব্বে ৰেয্যাকরণপদং ৰিয সিদ্ধানি।</p>
<p class="bodytext">ণম্হি-গরুনো ভাৰো গারৰো, পটুভাৰো পাটৰং ইচ্চাদি।</p>
<p class="bodytext">ইযম্হি-অধিপতিভাৰো অধিপতিযং, পণ্ডিতভাৰো পণ্ডিতিযং, বহুস্সুতভাৰো বহুস্সুতিযং, নগ্গস্স ভাৰো নগ্গিযং, সূরভাৰো সূরিযং, ৰীরভাৰো ৰীরিযং ইচ্চাদি।</p>
<p class="bodytext">কম্মত্থে কম্মং নাম ক্রিযা, অলসস্স কম্মং অলসত্তং, অলসতা, অলসত্তনং, আলস্যং, আলসেয্যং, আলসিযং, আলসং, অলসিযং ইচ্চাদি।</p>
<p class="bodytext"><a name="para491"></a><span class="paranum">৪৯১</span>. <span class="bld">ব্য ৰদ্ধদাসা ৰা</span> <span class="note">[ক॰ ৩৬০; রূ॰ ৩৮৭; নী॰ ৭৮০]</span>।</p>
<p class="bodytext">ভাৰ <a name="M0.0315"></a>, কম্মেসু ৰদ্ধ, দাসেহি ব্যো হোতি ৰা।</p>
<p class="bodytext">ৰদ্ধস্স ভাৰো কম্মং ৰা ৰদ্ধব্যং, ৰদ্ধতা, দাসব্যং, দাসতা, ‘ৰদ্ধৰ’ন্তি ইধ ণে পরে ৰাগমো।</p>
<p class="bodytext"><a name="para492"></a><span class="paranum">৪৯২</span>. <span class="bld">নণ যুৰা বো চ ৰযে</span> <span class="note">[ক॰ ৩৬১; রূ॰ ৩৮৮; নী॰ ৭৮১; চং॰ ৪.১.১৪৬; পা॰ ৫.১.১৩০; ‘…ৰস্স’ (বহূসু)]</span>।</p>
<p class="bodytext">ৰযে গম্যমানে ভাৰ, কম্মেসু যুৰতো নণ হোতি ৰা বাগমো চ।</p>
<p class="bodytext">যুৰস্স ভাৰো যোব্বনং।</p>
<p class="bodytext">ৰাত্বেৰ? যুৰত্তং, যুৰতা।</p>
<p class="bodytext"><a name="para493"></a><span class="paranum">৪৯৩</span>. <span class="bld">অণ্বাদীহিমো</span> <span class="note">[ক॰ ৩৬০; রূ॰ ৩৮৭; নী॰ ৭৮০; চং॰ ৪.১.১৩৯; পা॰ ৫.১.১২২; ‘অণ্বাদিত্বিমো’ (বহূসু)]</span>।</p>
<p class="bodytext">তেহি ভাৰে ইমো হোতি ৰা।</p>
<p class="bodytext">অণুনো ভাৰো অণিমা, লঘুনো ভাৰো লঘিমা।</p>
<p class="bodytext"><a name="para494"></a><span class="paranum">৪৯৪</span>. <span class="bld">কস্সমহতমিমে কসমহা</span> <span class="note">[ক॰ ৪০৪; রূ॰ ৩৭০; নি॰ ৮৫৯; ‘কস্সক…’?]</span>।</p>
<p class="bodytext">ইমপচ্চযে পরে কস্স, মহন্তসদ্দানং কমেন কস, মহা হোন্তি।</p>
<p class="bodytext">কস্সকস্স কম্মং কসিমা <span class="note">[(কিসমহতমিমে কসমহা। ইমপচ্চযে পরে কিস, মহন্থসদ্দানং কমেন কস, মহা হোন্থি। কিসস্স ভাৰো কসিমা, মোগ॰ ৪-১৩৩)]</span>, মহন্তস্স ভাৰো মহিমা। সুমনস্স ভাৰো সোমনস্সং, ণ্যম্হি সাগমো, ‘ৰগ্গলসেহি তে’তি যস্স পররূপত্তং। এৰং দোমনস্সং, সুন্দরং ৰচো <a name="M0.0316"></a> এতস্মিন্তি সুৰচো, সুৰচস্স ভাৰো সোৰচস্সং। এৰং দোৰচস্সং।</p>
<p class="bodytext">‘‘আরামরামণেয্যকং, উয্যানরামণেয্যকং, ভূমিরামণেয্যকং’’ ইচ্চাদীসু রমিতব্বন্তি রমণং, রমণং এত্থ অত্থীতি রামণো, আরামো, আরামরামণস্স ভাৰো আরামরামণেয্যকং, ণেয্যো, সকত্থে চ কো <span class="note">[কথং রামণিযকত্থি? সকত্থে কন্থা ণেন সিদ্ধং, (মোগ॰ ৪-৫৯)]</span>, আরামসম্পত্তি, আরামসিরীতি ৰুত্তং হোতি। এৰং সেসেসু।</p>
<p class="centered">ভাৰ, কম্মরাসি নিট্ঠিতো।</p>
<p class="subhead">পরিমাণরাসি</p>
<p class="bodytext"><a name="para495"></a><span class="paranum">৪৯৫</span>. <span class="bld">তমস্স পরিমাণং ণিকো চ</span> <span class="note">[ক॰ ৩৫১; রূ॰ ৩৭৪; নী॰ ৭৬৪; চং॰ ৪.১.৬২; পা॰ ৫.১.৫৭, ৫৮]</span>।</p>
<p class="bodytext">তং অস্স পরিমাণন্তি অত্থে পঠমন্তা ণিকো হোতি কো চ। পরিমীযতে অনেনাতি পরিমাণং।</p>
<p class="bodytext">দোণো পরিমাণমস্সাতি দোণিকো। এৰং খারিকো, কুম্ভিকো, অসীতিৰস্সানি পরিমাণমস্সাতি আসীতিকো, ৰযো। এৰং নাৰুতিকো, উপড্ঢকাযো পরিমাণমস্সাতি উপড্ঢকাযিকং, বিম্বোহনং, দ্বে পরিমাণমস্সাতি দুকং। এৰং তিকং, চতুক্কং, পঞ্চকং, ছক্কং, দ্বিত্তং। দসকং, সতকং।</p>
<p class="bodytext"><a name="para496"></a><span class="paranum">৪৯৬</span>. <span class="bld">যতেতেহি ত্তকো</span> <span class="note">[ক॰ ৩৯১; রূ॰ ৪২৩; নী॰ ৮৩০; পা॰ ৫.১.২২, ২৩]</span></p>
<p class="bodytext">তমস্স পরিমাণন্তি অত্থে য, ত, এতসদ্দেহি সদিসদ্বিভূতো ত্তকো হোতি।</p>
<p class="bodytext">যং পরিমাণমস্সাতি যত্তকং। এৰং তত্তকং।</p>
<p class="bodytext"><a name="para497"></a><span class="paranum">৪৯৭</span>. <span class="bld">এতস্সেট ত্তকে</span> <span class="note">[ক॰ ৪০৪; রূ॰ ৩৭০; নী॰ ৮৫৯]</span>।</p>
<p class="bodytext">ত্তকে <a name="M0.0317"></a> পরে এতসদ্দস্স এট হোতি।</p>
<p class="bodytext">এতং পরিমাণমস্সাতি এত্তকং, যাৰ পরিমাণমস্সাতি যাৰত্তকং। এৰং তাৰত্তকং, এতাৰত্তকং। ‘যতেতেহী’তি ৰচনেন যাৰ, তাৰ, এতাৰাপি গয্হন্তি।</p>
<p class="bodytext"><a name="para498"></a><span class="paranum">৪৯৮</span>. <span class="bld">সব্বা চ টাৰন্তু</span> <span class="note">[ক॰ ৩৯১; রূ॰ ৪২৩; নী॰ ৮৩০; চং॰ ৪.২.৪৩; পা॰ ৫.২.৩৯; ‘সব্বা চচৰন্তু’ (বহূসু)]</span>।</p>
<p class="bodytext">তমস্স পরিমাণন্তি অত্থে য, তে’তেহি চ সব্বতো চ টাৰন্তু হোতি, এতস্স দ্বিত্তং।</p>
<p class="bodytext">সব্বং পরিমাণং অস্সাতি সব্বাৰন্তং, সব্বাৰা, অত্থো, সব্বাৰন্তো, সব্বাৰন্তা, অত্থা, সব্বাৰতি, অত্থে, সব্বাৰন্তেসু, অত্থেসু, ইত্থিযং সব্বাৰতী, সব্বাৰন্তী, পরিসা। এৰং যাৰা, যাৰন্তা, যাৰন্তো, তাৰা, তাৰন্তা, তাৰন্তো, এত্তাৰা, এত্তাৰন্তা, এত্তাৰন্তো ইচ্চাদি।</p>
<p class="bodytext">ক্বচি মহাৰুত্তিনা একস্স ত-কারস্স লোপো, যাৰতকো কাযো, তাৰতকো ব্যামো <span class="note">[দী॰ নি॰ ৩.২০০]</span>, যাৰতিকা যানস্স ভূমি।</p>
<p class="bodytext"><a name="para499"></a><span class="paranum">৪৯৯</span>. <span class="bld">কিংম্হা রতি রীৰ রীৰতক রিত্তকা</span> <span class="note">[ক॰ ৩৯১; রূ॰ ৪২৩; নী॰ ৮৩০; চং॰ ৪.২.৪৫; পা॰ ৫.২.৪১]</span>।</p>
<p class="bodytext">তং অস্স পরিমাণন্তি অত্থে কিংসদ্দতো এতে চত্তারো পচ্চযা ভৰন্তি।</p>
<p class="bodytext"><a name="para500"></a><span class="paranum">৫০০</span>. <span class="bld">রানুবন্ধেন্তসরাদিস্স</span> <span class="note">[ক॰ ৫৩৯; রূ॰ ৫৫৮; নী॰ ১১২৪]</span>।</p>
<p class="bodytext">রানুবন্ধে <a name="M0.0318"></a> পচ্চযে পরে পদন্তসরাদিস্স লোপো হোতি। আদিসদ্দেন পদন্তব্যঞ্জনং গয্হতি, সুত্তৰিভত্তেন রীৰন্তু, রিত্তাৰন্তুপচ্চযা চ হোন্তি।</p>
<p class="bodytext">কিং পরিমাণমস্সাতি কতি। পঞ্চক্খন্ধা কতি কুসলা, কতি অকুসলা <span class="note">[ৰিভ॰ ১৫১]</span>, কতিৰস্সোসি ত্বং ভিক্খু, একৰস্সো অহং ভগৰা <span class="note">[মহাৰ॰ ৭৮]</span>, কিং পরিমাণং অস্সাতি কীৰং, কিংৰ দূরো ইতো গামো। এৰং কীৰতকং, কিত্তকং।</p>
<p class="bodytext">রীৰন্তুম্হি – কীৰন্তো হোন্তু যাচকা <span class="note">[জা॰ ২.২০.১০৩]</span> তি।</p>
<p class="bodytext">রিত্তাৰন্তুম্হি – কিত্তাৰতা খন্ধানং খন্ধপঞ্ঞত্তি <span class="note">[সং॰ নি॰ ৩.৮২]</span>, কিত্তাৰতা নু খো ভন্তে রূপন্তি ৰুচ্চতি, কিত্তাৰতা নু খো ভন্তে মারোতি ৰুচ্চতি <span class="note">[সং॰ নি॰ ৩.১৬১]</span>।</p>
<p class="bodytext">পুব্বসুত্তেন টাৰন্তুম্হি – এত্তাৰতা খন্ধানং খন্ধপঞ্ঞত্তি, এত্তাৰতা রূপন্তি ৰুচ্চতি, এত্তাৰতা মারোতি ৰুচ্চতি।</p>
<p class="bodytext"><a name="para501"></a><span class="paranum">৫০১</span>. <span class="bld">মানে মত্তো</span> <span class="note">[ক॰ ৩২৮; রূ॰ ৩৫২; নী॰ ৭০৮; চং॰ ৪.২.৩৮; পা॰ ৫.২.৩৭]</span>।</p>
<p class="bodytext">মীযতে এতেনাতি মানং, তং উম্মানং, পরিমাণন্তি দুৰিধং, উদ্ধং মানং উম্মানং, তদঞ্ঞং মানং পরিমাণং, ইমস্মিং সুত্তে পন সামঞ্ঞৰচনত্তা দুৰিধম্পি লব্ভতি, দুৰিধে মানে পৰত্তা হত্থাদিসদ্দম্হা তমস্স পরিমাণন্তি অত্থে মত্তপচ্চযো হোতি।</p>
<p class="bodytext">হত্থো পরিমাণং অস্সাতি হত্থমত্তং, দ্বে হত্থা পরিমাণং অস্সাতি দ্বিহত্থমত্তং, দ্বে অঙ্গুলিযো পরিমাণং অস্সাতি দ্বঙ্গুলমত্তং। এৰং চতুরঙ্গুলমত্তং, ৰিদত্থিমত্তং, যোজনমত্তং <a name="M0.0319"></a>, তীণি যোজনানি পরিমাণং অস্সাতি তিযোজনমত্তং, নাল়িমত্তং, পত্থমত্তং, দোণমত্তং, পলং ৰুচ্চতি উম্মানসঙ্খাতো পাতিৰিসেসো, পলং পরিমাণং অস্সাতি পলমত্তং, পঞ্চমত্তং, পঞ্চমত্তেহি ভিক্খুসতেহি সদ্ধিং <span class="note">[পারা॰ ১]</span>, তিংসমত্তং, সট্ঠিমত্তং, সতমত্তং, সহস্সমত্তং, কোটিমত্তং, কুম্ভমত্তং, চাটিমত্তং, হত্থিমত্তং, পব্বতমত্তং ইচ্চাদি।</p>
<p class="bodytext">‘মত্তা’তি ৰা পরিমাণৰাচিসদ্দন্তরং, হত্থো মত্তা এতস্সাতি হত্থমত্তং। এৰং দ্বিহত্থমত্তং, ইচ্চাদিনা সমাসোপি যুজ্জতি। অভেদূপচারেন পন হত্থপরিমাণং হত্থোতি কত্বা ‘‘দ্বিহত্থং ৰত্থং, দোণো ৰীহি, দোণো মাসো’’তি সিজ্ঝতি।</p>
<p class="bodytext"><a name="para502"></a><span class="paranum">৫০২</span>. <span class="bld">তগ্ঘো চুদ্ধং</span> <span class="note">[ক॰ ৩২৮; রূ॰ ৩৫২; নী॰ ৭০৮; চং॰ ৪.২.৩৯; পা॰ ৫.২.৩৭]</span>।</p>
<p class="bodytext">উদ্ধংমানে পৰত্তা সদ্দা তমস্স পরিমাণন্তি অত্থে তগ্ঘপচ্চযো হোতি মত্তো চ।</p>
<p class="bodytext">জণ্ণু পরিমাণমস্সাতি জণ্ণুতগ্ঘং, জণ্ণুমত্তং।</p>
<p class="bodytext"><a name="para503"></a><span class="paranum">৫০৩</span>. <span class="bld">ণো চ পুরিসা</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৪.২.৪০ …পে॰… ৫.২.৩৮]</span>।</p>
<p class="bodytext">উদ্ধংমানে পৰত্তা পুরিসম্হা ণো চ হোতি তগ্ঘো চ মত্তো চ।</p>
<p class="bodytext">চতুহত্থো পুরিসো পরিমাণমস্সাতি পোরিসং, তিপোরিসং, সতপোরিসং, গম্ভীরং। এৰং পুরিসতগ্ঘং, পুরিসমত্তং, উদ্ধং পসারিতহত্থেন সদ্ধিং পঞ্চহত্থং পুরিসপমাণং পোরিসন্তি ৰদন্তি, ‘‘একূনতীসো ৰযসা’’তি <span class="note">[দী॰ নি॰ ২.২১৪ (একূনতিংসো)]</span> এত্থ একূনতীস ৰস্সানি আযুপরিমাণং অস্সাতি একূনতীসো। এৰং <a name="M0.0320"></a> ৰীসো, তীসো, চত্তালীসো, পঞ্ঞাসো, সহস্সো ব্রহ্মা, দ্বিসহস্সো ব্রহ্মা, দসসহস্সো ব্রহ্মা। এত্থ চ ‘‘সহস্সপরিমাণং চক্কৰাল়ং অস্সাতি সহস্সো’’-ইচ্চাদিনা ণপচ্চযেন সিজ্ঝতি।</p>
<p class="centered">পরিমাণরাসি নিট্ঠিতো।</p>
<p class="subhead">সঙ্খ্যারাসি</p>
<p class="bodytext"><a name="para504"></a><span class="paranum">৫০৪</span>. <span class="bld">একা কাক্যসহাযে</span> <span class="note">[ক॰ ৩৯১; রূ॰ ৪২৩; নী॰ ৮৩৫; চং॰ ৪.২.৬৭; পা॰ ৫.৩.৫২]</span>।</p>
<p class="bodytext">অসহাযত্থে একম্হা ক, আকী হোন্তি ৰা।</p>
<p class="bodytext">অসহাযো একো, এককো, একাকী, একো ৰা।</p>
<p class="bodytext">ইত্থিযং একিকা, একাকিনী, একা ৰা, ‘অধাতুস্স কে’তি সুত্তেন ইত্থিযং কম্হি পরে অস্স ইত্তং।</p>
<p class="bodytext"><a name="para505"></a><span class="paranum">৫০৫</span>. <span class="bld">দ্বিতি চতূহি তীযত্থা</span> <span class="note">[ক॰ ৩৮৫; রূ॰ ৪০৯; নী॰ ৮১৭; তিসত্থা?]</span>।</p>
<p class="bodytext">তেহি তস্স পূরণন্তি অত্থে তীযো চ ত্থো চ হোন্তি।</p>
<p class="bodytext"><a name="para506"></a><span class="paranum">৫০৬</span>. <span class="bld">দ্বিতীনং দুতা তীযে</span> <span class="note">[ক॰ ৩৮৬, ৪১০; নী॰ ৮১৮; তিযে?]</span>।</p>
<p class="bodytext">তীযে পরে দ্বি, তিসদ্দানং দু, তাদেসা হোন্তি।</p>
<p class="bodytext">দ্বিন্নং পূরণো দুতীযো <span class="note">[ছট্ঠসংগীতি পাঠেসু দুতিযোত্যাদিনা দিস্সন্তি]</span>, দ্বিন্নং পূরণী দুতীযা, দ্বিন্নং পূরণং দুতীযং। এৰং ততীযো, ততীযা, ততীযং। চতুন্নং পূরণো চতুত্থো, চতুত্থী, চতুত্থং।</p>
<p class="bodytext"><a name="para507"></a><span class="paranum">৫০৭</span>. <span class="bld">ম পঞ্চাদিকতিহি</span> <span class="note">[ক॰ ৩৭৩; রূ॰ ৪০৬; নী॰ ৮০২; চং॰ ৪.২.৫৫; পা॰ ৫.২.৪৯]</span>।</p>
<p class="bodytext">পঞ্চাদীহি <a name="M0.0321"></a> চ কতিম্হা চ তস্স পূরণন্তি অত্থে মো হোতি।</p>
<p class="bodytext">পঞ্চমো, পঞ্চমী, পঞ্চমং। এৰং সত্তম, অট্ঠম, নৰম, দসম, একাদসমাদি। কতিন্নং পূরণো কতিমো, কতিমী, তিথী।</p>
<p class="bodytext"><a name="para508"></a><span class="paranum">৫০৮</span>. <span class="bld">তস্স পূরণেকাদসাদিতো ৰা</span> <span class="note">[ক॰ ৩৭৪; রূ॰ ৪১২; নী॰ ৮০৫; চং॰ ৪.২.৫১; পা॰ ৫.২.৪৮]</span>।</p>
<p class="bodytext">পূরতে অনেনাতি পূরণং, একাদসাদিতো তস্স পূরণন্তি অত্থে টানুবন্ধো অপচ্চযো হোতি ৰা।</p>
<p class="bodytext">একাদসন্নং পূরণো একাদসো, একাদসী, একাদসং, একাদসমো ৰা। এৰং দ্বাদসো, দ্বাদসমো, তেরসো, তেরসমো, চুদ্দসো, চুদ্দসমো, পঞ্চদসো, পঞ্চদসমো, পন্নরসো, পন্নরসমো, সোল়সো, সোল়সমো, সত্তরসো, সত্তরসমো, অট্ঠারসো, অট্ঠারসমো।</p>
<p class="bodytext"><a name="para509"></a><span class="paranum">৫০৯</span>. <span class="bld">টে সতিস্স তিস্স</span> <span class="note">[ক॰ ৩৮৯; রূ॰ ৪১৩; নী॰ ৮২৪]</span>।</p>
<p class="bodytext">টে পরে সতিস্স তি-কারস্স লোপো হোতীতি ৰীসতি, তীসতীনং তিস্স লোপো।</p>
<p class="bodytext">একূনৰীসো, একূনৰীসতিমো, ৰীসো, ৰীসতিমো, তীসো, তীসতিমো, চত্তালীসো, চত্তালীসমো, পঞ্ঞাসো, পঞ্ঞাসমো। সট্ঠ্যাদিতো পুরিমসুত্তেন মো, সট্ঠিমো, সত্ততিমো, অসীতিমো, নৰুতিমো।</p>
<p class="bodytext"><a name="para510"></a><span class="paranum">৫১০</span>. <span class="bld">সতাদীনমি চ</span> <span class="note">[ক॰ ৩৭৩; রূ॰ ৪০৬; নী॰ ৮০২; চং॰ ৪.২.৫৩ …পে॰… ৫.২.৫৭]</span>।</p>
<p class="bodytext">সতাদিতো তস্স পূরণত্থে মো হোতি, সতাদীনং অন্তস্স ইত্তঞ্চ হোতি।</p>
<p class="bodytext">সতস্স <a name="M0.0322"></a> পূরণো সতিমো, দ্বিসতিমো, তিসতিমো, সহস্সিমো।</p>
<p class="bodytext"><a name="para511"></a><span class="paranum">৫১১</span>. <span class="bld">ছা ট্ঠট্ঠমা</span> <span class="note">[ক॰ ৩৮৪; রূ॰ ৪০৭; নী॰ ৮০৩]</span>।</p>
<p class="bodytext">ছম্হা তস্স পূরণন্তি অত্থে ট্ঠ, ট্ঠমা হোন্তি।</p>
<p class="bodytext">ছট্ঠো, ছট্ঠী, ছট্ঠং, ছট্ঠমো, ছট্ঠমী, ছট্ঠমং।</p>
<p class="bodytext"><a name="para512"></a><span class="paranum">৫১২</span>. <span class="bld">সঙ্খ্যায সচ্চুতীসাসদসন্তাযাধিকাস্মিং সতসহস্সে ট</span> <span class="note">[ক॰ ৩২৮; রূ॰ ৩৫২; নী॰ ৭০১; চং॰ ৪.২.৫০ …পে॰… ৫.২.৪৫, ৪৬; ‘…ডো’ (বহূসু)]</span>।</p>
<p class="bodytext">সতি, উতি, ঈস, আস, দসন্তাহি সঙ্খ্যাহি তে অধিকা অস্মিং সতসহস্সেতি অত্থে টানুবন্ধো অপচ্চযো হোতি।</p>
<p class="bodytext">এত্থ চ ‘সতসহস্সে’তি সতে ৰা সহস্সে ৰাতি অত্থো।</p>
<p class="bodytext">তত্থ সহস্সসদ্দেন সহস্সং দসসহস্সং সতসহস্সং দসসতসহস্সঞ্চ গয্হতি।</p>
<p class="bodytext">দসন্ত, সত্যন্ত, ঈসন্ত, আসন্ত, উত্যন্তাতি এৰং অনুক্কমো ৰেদিতব্বো।</p>
<p class="bodytext">তত্থ দস, একাদসতো পট্ঠায যাৰ অট্ঠারসা নৰসঙ্খ্যা <span class="bld">দসন্তা</span> নাম।</p>
<p class="bodytext">ৰীসতি, একৰীসতিতো পট্ঠায যাৰ অট্ঠৰীসতিযা নৰসঙ্খ্যা চ তীসতি, একতীসতিতো পট্ঠায যাৰ অট্ঠতীসতিযা নৰসঙ্খ্যা চ <span class="bld">সত্যন্তা</span> নাম।</p>
<p class="bodytext">চত্তালীস, একচত্তালীসতো পট্ঠায যাৰ অট্ঠচত্তালীসায নৰসঙ্খ্যা <span class="bld">ঈসন্তা</span> নাম।</p>
<p class="bodytext">পঞ্ঞাস <a name="M0.0323"></a>, একপঞ্ঞাসতো পট্ঠায যাৰ অট্ঠপঞ্ঞাসায নৰসঙ্খ্যা <span class="bld">আসন্তা</span> নাম।</p>
<p class="bodytext">নৰুতি, একনৰুতিতো পট্ঠায যাৰ অট্ঠনৰুতিযা নৰ সঙ্খ্যা <span class="bld">উত্যন্তা</span> নাম।</p>
<p class="bodytext">সেসা ট্ঠুন্ত, ত্যন্তাপি ইধ সঙ্গয্হন্তি। <span class="bld">ট্ঠুন্তা</span> নাম সট্ঠি,-একসট্ঠ্যাদিকা নৰসঙ্খ্যা। <span class="bld">ত্যন্তা</span> নাম সত্ততি, একসত্তত্যাদিকা নৰসঙ্খ্যা চ অসীতি, একাসীত্যাদিকা নৰসঙ্খ্যা চ।</p>
<p class="bodytext">দসন্তাসু তাৰ – দস অধিকা যস্মিং সতে তযিদং দসসতং। এৰং দসসহস্সং, দসসতসহস্সং, একাদস অধিকা যস্মিং সতে তযিদং একাদসসতং। এৰং একাদসসহস্সং, একাদসসতসহস্সং। এৰং দ্বাদসসতমিচ্চাদীনি।</p>
<p class="bodytext">সত্যন্তাসু – টম্হি তি-কারলোপো, ৰীসতি অধিকা যস্মিং সতে তযিদং ৰীসসতং। এৰং একৰীসসতং, দ্বাৰীসসতং ইচ্চাদি, তীসতি অধিকা যস্মিং সতে তযিদং তীসসতং। এৰং একতীসসতং, দ্বত্তীসসতং ইচ্চাদি। এস নযো সহস্সেপি।</p>
<p class="bodytext">ঈসন্তাসু – চত্তালীসং অধিকা যস্মিং সতে তযিদং চত্তালীসসতং। এৰং একচত্তালীসসতং, দ্বেচত্তালীসসতং ইচ্চাদি। এস নযো সহস্সেপি।</p>
<p class="bodytext">আসন্তাসু – পঞ্ঞাসং অধিকা যস্মিং সতে তযিদং পঞ্ঞাসসতং। এৰং একপঞ্ঞাসসতং, দ্বেপঞ্ঞাসসতং ইচ্চাদি। এস নযো সহস্সেপি।</p>
<p class="bodytext">ট্ঠুন্তাসু – সট্ঠি অধিকা যস্মিং সতে তযিদং সট্ঠিসতং। এৰং একসট্ঠিসতং, দ্বাসট্ঠিসতং ইচ্চাদি। এস নযো সহস্সেপি।</p>
<p class="bodytext">ত্যন্তাসু <a name="M0.0324"></a> – সত্ততি অধিকা, একসত্ততি অধিকা, অসীতি অধিকা, একাসীতি অধিকা ইচ্চাদিনা ৰত্তব্বা।</p>
<p class="bodytext">উত্যন্তাসু – নৰুতি অধিকা যস্মিং সতে তযিদং নৰুতিসতং। এৰং একনৰুতিসতং, দ্বেনৰুতিসতং ইচ্চাদি। এস নযো সহস্সেপি।</p>
<p class="bodytext">অথ ৰা <span class="bld">দসন্তা</span> নাম একতো পট্ঠায দসসঙ্খ্যা।</p>
<p class="bodytext"><span class="bld">সত্যন্তা</span> নাম একাদসতো পট্ঠায ৰীসসঙ্খ্যা।</p>
<p class="bodytext"><span class="bld">ঈসন্তা</span> নাম একতীসতো পট্ঠায দসসঙ্খ্যা।</p>
<p class="bodytext"><span class="bld">আসন্তা</span> নাম একচত্তালীসতো পট্ঠায দসসঙ্খ্যা।</p>
<p class="bodytext">এৰং <span class="bld">ট্ঠুন্ত, ত্যন্ত, উত্যন্তা</span>পি ৰেদিতব্বা।</p>
<p class="bodytext">একো অধিকো যস্মিং সতে তযিদং একসতং, ‘‘অথেত্থেকসতং খত্যা, অনুযন্তা যসস্সিনো’’তি <span class="note">[জা॰ ২.২২.৫৯৪]</span> পাল়ি। ‘‘দ্বে অধিকা যস্মিং সতে তযিদং দ্বিসতং’’ ইচ্চাদিনা সব্বং ৰত্তব্বং, সুৰিচিত্তমিদং ৰিধানন্তি।</p>
<p class="bodytext">যথা পন ‘‘একো চ দস চ একাদস, একাধিকা ৰা দস একাদসা’’তি সিজ্ঝতি, তথা ইধপি ‘‘দস চ সতঞ্চ দসসতং, দসাধিকং ৰা সতং দসসত’’ন্তিআদিনা ৰুত্তে সব্বং তং ৰিধানং সমাসৰসেন সিজ্ঝতি।</p>
<p class="bodytext">তত্থ পন ‘‘দ্বে সতানি দ্বিসতং, তীণি সতানি তিসত’’মিচ্চাদীনি চ ‘‘দ্বে সহস্সানি দ্বিসহস্সং, তীণি সহস্সানি তিসহস্স’’মিচ্চাদীনি চ ‘‘দ্বে সতসহস্সানি দ্বিসতসহস্সং, তীণি সতসহস্সানি তিসতসহস্স’’মিচ্চাদীনি চ দিগুসমাসে সিজ্ঝন্তি।</p>
<p class="bodytext"><a name="para513"></a><span class="paranum">৫১৩</span>. <span class="bld">ৰারসঙ্খ্যাযক্খত্তুং</span> <span class="note">[ক॰ ৬৪৬; রূ॰ ৪১৯; নী॰ ১২৮২; চং॰ ৪.৪.৫; পা॰ ৫.৪.১৭]</span>।</p>
<p class="bodytext">ৰারসম্বন্ধিভূতা সঙ্খ্যাসদ্দা ক্খত্তুংপচ্চযো হোতি।</p>
<p class="bodytext">দ্বে <a name="M0.0325"></a> ৰারা দ্বিক্খত্তুং। এৰং তিক্খত্তুং, চতুক্খত্তুং, পঞ্চক্খত্তুং, দসক্খত্তুং, সতক্খত্তুং, সহস্সক্খত্তুং।</p>
<p class="bodytext"><a name="para514"></a><span class="paranum">৫১৪</span>. <span class="bld">কতিম্হা</span> <span class="note">[ক॰ ৬৪৬; রূ॰ ৪১৯; নী॰ ১২৮২; চং॰ ৪.৪.৬; পা॰ ৫.৪.২০]</span>।</p>
<p class="bodytext">ৰারসম্বন্ধিভূতা কতিসদ্দা ক্খত্তুং হোতি। কতি ৰারা কতিক্খত্তুং।</p>
<p class="bodytext"><a name="para515"></a><span class="paranum">৫১৫</span>. <span class="bld">বহুম্হা ধা চ পচ্চাসত্তিযা</span> <span class="note">[ক॰ ৬৪৬; রূ॰ ৪১৯; নী॰ ১২৮২; ‘পচ্চাসত্তিযং’ (বহূসু)]</span>।</p>
<p class="bodytext">ৰারসম্বন্ধিভূতা বহুসদ্দা পচ্চাসত্তিযা সতি ধা চ হোতি ক্খত্তুঞ্চ।</p>
<p class="bodytext">বহুৰারা বহুক্খত্তুং, বহুসদ্দেন অনেকৰারং উপলক্খেতি, অনেকৰারা অনেকক্খত্তুং। এৰং বহুৰারা বহুধা, অনেকৰারা অনেকধা। পচ্চাসত্তি নাম ৰারানং অচ্চাসন্নতা ৰুচ্চতি, দিৰসস্স বহুক্খত্তুং ভুঞ্জতি, বহুধা ভুঞ্জতি, ৰারানং দূরভাৰে সতি তে পচ্চযা ন হোন্তি, মাসস্স বহুৰারে ভুঞ্জতি।</p>
<p class="bodytext"><a name="para516"></a><span class="paranum">৫১৬</span>. <span class="bld">সকিং ৰা</span> <span class="note">[ক॰ ৬৪৬; রূ॰ ৪১৯; নী॰ ১২৮২; চং॰ ৪.৪.৮; পা॰ ৫.৪.১৯]</span>।</p>
<p class="bodytext">একৰারন্তি অত্থে সকিন্তি নিপচ্চতে ৰা।</p>
<p class="bodytext">সকিং ভুঞ্জতি, একৰারং ভুঞ্জতি।</p>
<p class="centered">সঙ্খ্যারাসি নিট্ঠিতো।</p>
<p class="subhead">খুদ্দকরাসি</p>
<p class="subhead">পকাররাসি</p>
<p class="bodytext"><a name="para517"></a><span class="paranum">৫১৭</span>. <span class="bld">ধা</span> <a name="M0.0326"></a> <span class="bld">সঙ্খ্যাহি</span> <span class="note">[ক॰ ৩৯৭; রূ॰ ৪২০; নী॰ ৮৩৬; চং॰ ৪.৩.২০; পা॰ ৫.৩.৪২]</span>।</p>
<p class="bodytext">সঙ্খ্যাৰাচীহি পকারে ধা হোতি।</p>
<p class="bodytext">দ্বীহি পকারেহি দ্বিধা। এৰং তিধা, চতুধা, পঞ্চধা, দসধা, সতধা, সহস্সধা, বহুধা, একধা, অনেকধা।</p>
<p class="bodytext"><a name="para518"></a><span class="paranum">৫১৮</span>. <span class="bld">ৰেকা জ্ঝং</span> <span class="note">[ক॰ ৩৯৭; রূ॰ ৪২০; নী॰ ৮৩৭; চং॰ ৪.৩.২৪; পা॰ ৫.৩.৪৬]</span>।</p>
<p class="bodytext">একম্হা পকারে জ্ঝং হোতি ৰা।</p>
<p class="bodytext">একেন পকারেন একজ্ঝং, একধা ৰা।</p>
<p class="bodytext"><a name="para519"></a><span class="paranum">৫১৯</span>. <span class="bld">দ্বিতীহেধা</span> <span class="note">[ক॰ ৪০৪; রূ॰ ৪২০-৩৭০; নী॰ ৮৫৯; চং॰ ৪.৩.২৪; পা॰ ৫.৩.৪৬]</span>।</p>
<p class="bodytext">দ্বিতিসদ্দেহি পকারে এধা হোতি ৰা।</p>
<p class="bodytext">দ্বেধা, তেধা, দ্বিধা, তিধা ৰা।</p>
<p class="bodytext"><a name="para520"></a><span class="paranum">৫২০</span>. <span class="bld">সব্বাদীহি পকারে থা</span> <span class="note">[ক॰ ৩৯৮; রূ॰ ৪২১; নী॰ ৮৪৪; চং॰ ৪.৩.২৬; পা॰ ৫.৩.৬৯]</span>।</p>
<p class="bodytext">বহুভেদো ৰা সামঞ্ঞস্স ভেদকো ৰিসেসো ৰা পকারো, সব্বাদীহি পকারে থা হোতি।</p>
<p class="bodytext">সব্বেন পকারেন সব্বথা, সব্বেহি পকারেহি সব্বথা, যাদিসেন পকারেন যথা, যাদিসেহি পকারেহি যথা। এৰং তথা, অঞ্ঞথা, উভযথা, ইতরথা।</p>
<p class="bodytext"><a name="para521"></a><span class="paranum">৫২১</span>. <span class="bld">কথমিত্থং</span> <span class="note">[ক॰ ৩৯৯; রূ॰ ৪২২; নী॰ ৮৪৫; পা॰ ৫.৩.২৪, ২৫]</span>।</p>
<p class="bodytext">এতে <a name="M0.0327"></a> সদ্দা পকারে নিপচ্চন্তি।</p>
<p class="bodytext">কেন পকারেন কথং, ইমিনা পকারেন ইত্থং। ইমিনা সুত্তেন কিং, ইমসদ্দেহি থং, ত্থংপচ্চযে কত্বা কিংস্স কত্তং, ইমস্স ইত্তঞ্চ করিযতি।</p>
<p class="bodytext"><a name="para522"></a><span class="paranum">৫২২</span>. <span class="bld">তব্বতি জাতিযো</span> <span class="note">[ক॰ ৩৯৮; রূ॰ ৪২১; নী॰ ৮৪৪; চং॰ ৪.৩.২৬; পা॰ ৫.৩.৬৯]</span>।</p>
<p class="bodytext">সো পকারো অস্স অত্থীতি তব্বা, তস্মিং তব্বতি, পকারৰন্তে দব্বেতি অত্থো। তংসামঞ্ঞৰাচিম্হা তব্বতি জাতিযপচ্চযো হোতি।</p>
<p class="bodytext">ৰিসেসেন পটুরূপো পণ্ডিতো পটুজাতিযো। ৰিসেসেন মুদুরূপং ৰত্থু মুদুজাতিযং।</p>
<p class="bodytext"><a name="para523"></a><span class="paranum">৫২৩</span>. <span class="bld">সো ৰীচ্ছাপ্পকারেসু</span> <span class="note">[ক॰ ৩৯৭; রূ॰ ৪২০; নী॰ ৮৩৬; চং॰ ৪.৪.২ …পে॰… ৫.৪.৪৩]</span>।</p>
<p class="bodytext">ৰীচ্ছাযং পকারে চ সোপচ্চযো হোতি।</p>
<p class="bodytext">ৰীচ্ছাযং –</p>
<p class="bodytext">পদং পদং ৰাচেতি পদসো ৰাচেতি। খণ্ডং খণ্ডং করোতি খণ্ডসো করোতি, বিলং বিলং ৰিভজ্জতি বিলসো ৰিভজ্জতি ইচ্চাদি। এত্থ চ ‘পদং পদং’ ইচ্চাদীসু ক্রিযাৰিসেসনে দুতিযা।</p>
<p class="bodytext">পকারে –</p>
<p class="bodytext">বহূহি পকারেহি পুথুসো, সব্বেহি পকারেহি সব্বসো ইচ্চাদি।</p>
<p class="bodytext">‘‘যোনিসো <a name="M0.0328"></a> উপাযসো, ঠানসো, হেতুসো, অত্থসো, ধম্মসো, সুত্তসো, অনুব্যঞ্জনসো’’ ইচ্চাদীসু পন মহাৰুত্তিনা ততিযেকৰচনস্স সোত্তং। তথা দীঘসো, ওরসো ইচ্চাদি।</p>
<p class="centered">ইতি পকাররাসি।</p>
<p class="subhead">কুলরাসি</p>
<p class="bodytext"><a name="para524"></a><span class="paranum">৫২৪</span>. <span class="bld">পিতিতো ভাতরি রেয্যণ</span> <span class="note">[ক॰ ৩৫২; রূ॰ ৩৭৬; নী॰ ৭৬৫]</span>।</p>
<p class="bodytext">পিতুসদ্দম্হা তস্স ভাতাতি অত্থে রেয্যণ হোতি।</p>
<p class="bodytext">পিতু ভাতা পেত্তেয্যো <span class="note">[অ॰ নি॰ ৬.৪৪]</span>। ‘রানুবন্ধেন্তসরাদিস্সা’তি উস্স লোপো, তস্স দ্বিত্তং।</p>
<p class="bodytext"><a name="para525"></a><span class="paranum">৫২৫</span>. <span class="bld">মাতিতো চ ভগিনিযং ছো</span> <span class="note">[ক॰ ৩৫২; রূ॰ ৩৭৬; নী॰ ৭৬৫]</span>।</p>
<p class="bodytext">মাতিতো পিতিতো চ ভগিনিযং ছো হোতি।</p>
<p class="bodytext">মাতু ভগিনী মাতুচ্ছা <span class="note">[উদা॰ ২২]</span>, পিতু ভগিনী পিতুচ্ছা <span class="note">[সং॰ নি॰ ২.২৪৩]</span>।</p>
<p class="bodytext"><a name="para526"></a><span class="paranum">৫২৬</span>. <span class="bld">মাতাপিতূস্বামহো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.১.৬০; পা॰ ৪.২.৩৬]</span>।</p>
<p class="bodytext">মাতাপিতূহি তেসং মাতাপিতূসু আমহো হোতি।</p>
<p class="bodytext">মাতু মাতা মাতামহী, মাতু পিতা মাতামহো <span class="note">[ম॰ নি॰ ২.৪১১]</span>, পিতু মাতা পিতামহী, পিতু পিতা পিতামহো।</p>
<p class="centered">ইতি কুলরাসি।</p>
<p class="subhead">হিত, সাধু, অরহরাসি</p>
<p class="bodytext"><a name="para527"></a><span class="paranum">৫২৭</span>. <span class="bld">হিতে</span> <a name="M0.0329"></a> <span class="bld">রেয্যণ</span> <span class="note">[ক॰ ৩৫২; রূ॰ ৩৭৬; নী॰ ৭৬৫]</span>।</p>
<p class="bodytext">মাতাপিতূহি তেসং হিতে রেয্যণ হোতি।</p>
<p class="bodytext">মাতু হিতো মেত্তেয্যো, পিতু হিতো পেত্তেয্যো। মাতাপিতূসু সুপ্পটিপন্নো।</p>
<p class="bodytext"><a name="para528"></a><span class="paranum">৫২৮</span>. <span class="bld">ইযো হিতে</span> <span class="note">[ক॰ ৩৫৬; রূ॰ ৩৮১; নী॰ ৭৭৩]</span>।</p>
<p class="bodytext">তস্স হিতন্তি অত্থে ইযো হোতি।</p>
<p class="bodytext">উপাদানানং হিতং উপাদানিযং। এৰং ওঘনিযং, যোগনিযং, গন্থনিযং, নীৰরণিযং, সুত্তৰিভত্তিযা অঞ্ঞত্থেসুপি ইযো, সমানোদরে সযিতো সোদরিযো।</p>
<p class="bodytext"><a name="para529"></a><span class="paranum">৫২৯</span>. <span class="bld">চক্খ্বাদিতো স্সো</span> <span class="note">[ক॰ ৩৫৩; রূ॰ ৩৭৮; নী॰ ৭৬৭]</span>।</p>
<p class="bodytext">তস্স হিতন্তি অত্থে চক্খ্বাদীহি স্সো হোতি।</p>
<p class="bodytext">চক্খুস্স হিতং চক্খুস্সং <span class="note">[অ॰ নি॰ ৫.২০৮]</span>, সুভরূপং চক্খুভেসজ্জঞ্চ। আযুনো হিতং আযুস্সং <span class="note">[অ॰ নি॰ ৫.২৩১]</span>, আযুৰড্ঢনৰিধি।</p>
<p class="bodytext"><a name="para530"></a><span class="paranum">৫৩০</span>. <span class="bld">ণ্যো তত্থ সাধু</span> <span class="note">[ক॰ ৩৫৩; রূ॰ ৩৭৮; নী॰ ৭৬৭; চং॰ ৩.৪.১০০, ১০৩; পা॰ ৪.৪.৯৮, ১০৩, ১০৫]</span>।</p>
<p class="bodytext">তস্মিং সাধূতি অত্থে ণ্যো হোতি।</p>
<p class="bodytext">সভাযং সাধু সব্ভো, ‘সাধূ’তি কুসলো যোগ্যো হিতো ৰা। মিত্তানং হিতং মেত্তং। সুত্তৰিভাগা অঞ্ঞত্রপি ণ্যো, রথং ৰহতীতি রচ্ছা, রথৰীথি।</p>
<p class="bodytext"><a name="para531"></a><span class="paranum">৫৩১</span>. <span class="bld">কম্মানিযঞ্ঞা</span> <span class="note">[ক॰ ৩৫৩; রূ॰ ৩৭৮; নী॰ ৭৬৭]</span>।</p>
<p class="bodytext">তস্মিং <a name="M0.0330"></a> সাধূতি অত্থে কম্মম্হা নিয, ঞ্ঞা হোন্তি।</p>
<p class="bodytext">কম্মে সাধু কম্মনিযং, কম্মঞ্ঞং।</p>
<p class="bodytext"><a name="para532"></a><span class="paranum">৫৩২</span>. <span class="bld">কথাদিতিকো</span> <span class="note">[ক॰ ৩৫৩; রূ॰ ৩৭৮; নী॰ ৭৬৭; চং॰ ৩.৪.১০৪; পা॰ ৪.৪.১০২]</span>।</p>
<p class="bodytext">তত্থ সাধূতি অত্থে কথাদীহি ইকো হোতি।</p>
<p class="bodytext">কথাযং সাধু কথিকো, ধম্মকথাযং সাধু ধম্মকথিকো, সঙ্গামে সাধু সঙ্গামিকো, গামৰাসে সাধু গামৰাসিকো, উপৰাসে সাধু উপৰাসিকো।</p>
<p class="bodytext"><a name="para533"></a><span class="paranum">৫৩৩</span>. <span class="bld">পথাদীহি ণেয্যো</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৩.৪.১০৫; পা॰ ৪.৪.১০৪]</span>।</p>
<p class="bodytext">তত্থ সাধূতি অত্থে পথাদীহি ণেয্যো হোতি।</p>
<p class="bodytext">পথে সাধু পাথেয্যং, সং ৰুচ্চতি ধনং, তস্স পতি সপতি, সপতিম্হি সাধু সাপতেয্যং।</p>
<p class="bodytext"><a name="para534"></a><span class="paranum">৫৩৪</span>. <span class="bld">দক্খিণাযারহে</span> <span class="note">[ক॰ ৩৫২; রূ॰ ৩৭৬; নী॰ ৭৬৫; চং॰ ৪.১.৮০; পা॰ ৫.১.৬৯]</span>।</p>
<p class="bodytext">দক্খিণাসদ্দম্হা অরহত্থে ণেয্যো হোতি।</p>
<p class="bodytext">দক্খিণং অরহতীতি দক্খিণেয্যো।</p>
<p class="bodytext"><a name="para535"></a><span class="paranum">৫৩৫</span>. <span class="bld">আযো তুমন্তা</span> <span class="note">[ক॰ ৩৫২; রূ॰ ৩৭৬; নী॰ ৭৬৫; ‘রাযো তুমন্তা’ (বহূসু)]</span>।</p>
<p class="bodytext">তুমন্তম্হা অরহত্থে আযো হোতি।</p>
<p class="bodytext">ঘাতেতুং <a name="M0.0331"></a> অরহতীতি ঘাতেতাযো, জাপেতুং অরহতীতি জাপেতাযো, ‘জাপেতু’ন্তি হাপেতুং, পব্বাজেতুং অরহতীতি পব্বাজেতাযো, মহাৰুত্তিনা আযম্হি সবিন্দুনো উস্স লোপো।</p>
<p class="centered">ইতি হিত, সাধু, অরহরাসি।</p>
<p class="subhead">ৰিকতিরাসি</p>
<p class="bodytext"><a name="para536"></a><span class="paranum">৫৩৬</span>. <span class="bld">তস্স ৰিকারাৰযৰেসু ণ ণিক ণেয্যমযা</span> <span class="note">[ক॰ ৩৫২, ৩৫১, ৩৭২; রূ॰ ৩৭৬, ৩৭৪, ৩৮৫; নী॰ ৭৬৫, ৭৬৪, ৭৯৮; চং॰ ৩.৩.১০৩; পা॰ ৪.৩.১৩৪]</span>।</p>
<p class="bodytext">তস্স ৰিকারো, তস্স অৰযৰোতি অত্থেসু ণাদযো হোন্তি, পকতিযা উত্তরি অৰত্থন্তরাপত্তি ৰিকারো।</p>
<p class="bodytext">উদুম্বরস্স ৰিকতি ওদুম্বরং, ভস্মা, উদুম্বরস্স অৰযৰো ওদুম্বরং, পণ্ণাদি। কপোতাৰযৰো কাপোতং, মংসলোহিতপত্তাদি।</p>
<p class="bodytext">ণিকম্হি-কপ্পাসস্স ৰিকতি কপ্পাসিকং, সুত্তং ৰত্থঞ্চ।</p>
<p class="bodytext">ণেয্যম্হি-এণিস্স অৰযৰো এণেয্যং, মংসং। কোসকিমীনং ৰিকতি কোসেয্যং, সুত্তং ৰত্থঞ্চ।</p>
<p class="bodytext">মযম্হি-তিণানং ৰিকতি তিণমযং। এৰং দারুমযং, নল়মযং, মত্তিকামযং, গুন্নং ৰিকতি গোমযং, করীসং।</p>
<p class="bodytext"><a name="para537"></a><span class="paranum">৫৩৭</span>. <span class="bld">জতুতো মযণ ৰা</span> <span class="note">[ক॰ ৩৭২; রূ॰ ৩৮৫; নী॰ ৭৯৮; চং॰ ৩.৩.১০৮; পা॰ ৪.৩.১৩৮; জতুতো সণ ৰা (বহূসু)]</span>।</p>
<p class="bodytext">তস্স ৰিকারাৰযৰেসু জতুতো মযণ হোতি ৰা।</p>
<p class="bodytext">জতুনো ৰিকারো জতুমযং।</p>
<p class="centered">ইতি ৰিকতিরাসি।</p>
<p class="subhead">ৰিসেসরাসি</p>
<p class="bodytext"><a name="para538"></a><span class="paranum">৫৩৮</span>. <span class="bld">তরতমিস্সিকিযিট্ঠাতিসযে</span> <span class="note">[ক॰ ৩৬৩; রূ॰ ৩৯০; নী॰ ৭৮৬; চং॰ ৪.৩.৪৫; পা॰ ৫.৩.৫৫, ৫৭]</span>।</p>
<p class="bodytext">অতিসযত্থে <a name="M0.0332"></a> এতে পচ্চযা ভৰন্তি।</p>
<p class="bodytext">পাপানং অতিসযেন পাপোতি পাপতরো, পাপতমো, পাপিস্সিকো, পাপিযো, পাপিট্ঠো, ইত্থিযং পাপতরা, অতিসযতোপি অতিসযপচ্চযো হোতি, অতিসযেন পাপিট্ঠো পাপিট্ঠতরো।</p>
<p class="bodytext"><a name="para539"></a><span class="paranum">৫৩৯</span>. <span class="bld">ৰচ্ছাদীহি তনুত্তে তরো</span> <span class="note">[ক॰ ৩৬৩; রূ॰ ৩৯০; নী॰ ৭৮৬; চং॰ ৪.৩.৭৪; পা॰ ৫.৩.৯১]</span>।</p>
<p class="bodytext">ৰচ্ছাদীহি সব্বতনুভাৰে তরো হোতি।</p>
<p class="bodytext">অতিতরুণো ৰচ্ছো ৰচ্ছতরো, ইত্থিযং ৰচ্ছতরী। যোব্বনস্স তনুত্তে যোব্বনপত্তানং সুসুত্তস্স তনুত্তে অতিতরুণো উসভো উক্খতরো, অস্সভাৰস্স তনুত্তে তরুণঅস্সো অস্সতরো, ইত্থিযং অস্সতরী। সামত্থিযস্স তনুত্তে তরুণউসভো উসভতরো।</p>
<p class="bodytext"><a name="para540"></a><span class="paranum">৫৪০</span>. <span class="bld">কিংম্হা নিদ্ধারণে তরতমা</span> <span class="note">[ক॰ ৩৬৩; রূ॰ ৩৯০; নী॰ ৭৮৬; চং॰ ৪.৩.৭৭; পা॰ ৫.৩.৯২, ৯৩; ‘…রতর রতমা’ (বহূসু)]</span>।</p>
<p class="bodytext">কিংসদ্দা নিদ্ধারণে গম্যমানে তর, তমা হোন্তি।</p>
<p class="bodytext">কতরো ভৰতং দেৰদত্তো, কতরো ভৰতং যঞ্ঞদত্তো, কতমো ভৰতং দেৰদত্তো, কতমো ভৰতং যঞ্ঞদত্তো, ‘কিস্স কো’তি সুত্তেন তর, তমেসু কিস্স কত্তং।</p>
<p class="centered">ইতি ৰিসেসরাসি।</p>
<p class="subhead">সমূহরাসি</p>
<p class="bodytext"><a name="para541"></a><span class="paranum">৫৪১</span>. <span class="bld">সমূহে</span> <a name="M0.0333"></a> <span class="bld">কণণণিকা</span> <span class="note">[ক॰ ৩৫৪; রূ॰ ৩৭৯; নী॰ ৭৭১; চং॰ ৩.১.৪৩-৪৭; পা॰ ৪.২.৩৭-৪২]</span>।</p>
<p class="bodytext">তস্স সমূহোতি অত্থে কণ, ণ, ণিকা হোন্তি।</p>
<p class="bodytext">গোত্তপচ্চযন্তেহি তাৰ – রাজঞ্ঞানং সমূহো রাজঞ্ঞকং, মানুস্সকং।</p>
<p class="bodytext">উক্খাদীহি-উক্খানং উসভানং সমূহো ওক্খকং, ওট্ঠানং সমূহো ওট্ঠকং, উরব্ভানং সমূহো ওরব্ভকং। এৰং রাজকং, রাজপুত্তকং, হত্থিকং, ধেনুকং, সসং অদেন্তি ভক্খন্তীতি সসাদকা, তেসং সমূহো সসাদককং। ইক্খণিকং।</p>
<p class="bodytext">ণম্হি-অমিত্তানং সমূহো অমিত্তং।</p>
<p class="bodytext">ণিকম্হি-অপূপানং সমূহো আপূপিকং, সকুণানং সমূহো সাকুণিকো <span class="note">[সংকুলানং সমূহো সংকুলিকং?]</span>।</p>
<p class="bodytext"><a name="para542"></a><span class="paranum">৫৪২</span>. <span class="bld">জনাদীহি তা</span> <span class="note">[ক॰ ৩৫৫; রূ॰ ৩৮০; নী॰ ৭৭১; চং॰ ৩.১.৬৯; পা॰ ৪.২.৪৩]</span>।</p>
<p class="bodytext">তস্স সমূহোতি অত্থে তা হোতি।</p>
<p class="bodytext">জনতা, রাজতা, বন্ধুতা, গামতা, সহাযতা, নগরৰাসীনং সমূহো নাগরতা ইচ্চাদি।</p>
<p class="bodytext"><a name="para543"></a><span class="paranum">৫৪৩</span>. <span class="bld">অযূভদ্বিতীহংসে</span> <span class="note">[ক॰ ৩৫৪; রূ॰ ৩৭৯; নী॰ ৭৭১; চং॰ ৪.২.৪৭, ৪৮; পা॰ ৫.২.৪৩, ৪৪]</span>।</p>
<p class="bodytext">উভ, দ্বি, তীহি তস্স অংসত্থে অযো হোতি।</p>
<p class="bodytext">উভো অংসা ভাগা অস্সাতি উভযং, দ্বে অংসা অস্সাতি দ্বযং, তযো অংসা অস্সাতি তযং, ৰত্থুত্তযং, রতনত্তযং, দ্বে ৰা তযো ৰা অংসা অস্সাতি দ্বত্তযং।</p>
<p class="centered">ইতি সমূহরাসি।</p>
<p class="subhead">দত্ত, নিব্বত্তরাসি</p>
<p class="bodytext"><a name="para544"></a><span class="paranum">৫৪৪</span>. <span class="bld">তেন</span> <a name="M0.0334"></a> <span class="bld">দত্তে লিযা</span> <span class="note">[ক॰ ৩৫৮, ৩৫৬; রূ॰ ৩৮৩, ৩৮১; নী॰ ৭৭৮, ৭৭৩]</span>।</p>
<p class="bodytext">তেন দত্তোতি অত্থে ল, ইযা হোন্তি। মহাৰুত্তিনা দিন্নসদ্দস্স দত্তত্তং।</p>
<p class="bodytext">দেৰেন দত্তোতি দেৰলো <span class="note">[জা॰ ১.৮.৬৫]</span>। ‘দেৰিলো’তিপি <span class="note">[দেৰীলো?]</span> পাল়ি। দেৰিযো, দেৰদত্তো ৰা।</p>
<p class="bodytext">এৰং ব্রহ্মলো, ব্রহ্মিযো, ব্রহ্মদত্তো, সিৰেন বিস্সনুদেৰরাজেন দত্তো সীৰলো, সীৰিযো, ইত্থিযং সীৰলি, সীৰিযি, সিস্স দীঘো।</p>
<p class="bodytext"><a name="para545"></a><span class="paranum">৫৪৫</span>. <span class="bld">তেন নিব্বত্তে</span> <span class="note">[ক॰ ৩৫৩; রূ॰ ৩৭৮; নী॰ ৭৬৭; ‘তেন নিব্বত্তে ইমো’?]</span>।</p>
<p class="bodytext">তেন নিব্বত্তে ইমো হোতি।</p>
<p class="bodytext">পাকেন নিব্বত্তং পাকিমং, ফেণেন নিব্বত্তং ফেণিমং, ৰেঠনেন নিব্বত্তং ৰেঠিমং। এৰং ৰেধিমং, গোপ্ফনেন নিব্বত্তং গোপ্ফিমং <span class="note">[পারা॰ অট্ঠ॰ ২.৪৩১]</span>, পুপ্ফদামং, করণেন নিব্বত্তং কিত্তিমং, কুত্তিমং ৰা, মহাৰুত্তিনা করণস্স কিত্তং কুত্তঞ্চ। সুত্তৰিভত্তেন সংহারিমং, আহারিমং ইচ্চাদীনি সিজ্ঝন্তি।</p>
<p class="centered">ইতি দত্ত, নিব্বত্তরাসি।</p>
<p class="subhead">ল, ইত, করাসি</p>
<p class="bodytext"><a name="para546"></a><span class="paranum">৫৪৬</span>. <span class="bld">তন্নিস্সিতে লো</span> <span class="note">[ক॰ ৩৫৮; রূ॰ ৩৮৩; নী॰ ৭৭৮; ‘ল্লো’ (বহূসু)]</span>।</p>
<p class="bodytext">তন্নিস্সিতত্থে লো হোতি।</p>
<p class="bodytext">ৰেদং ঞাণং নিস্সিতং ৰেদল্লং, লস্স দ্বিত্তং, দুট্ঠু নিস্সিতং দুট্ঠুল্লং। ‘‘মদনীযং, বন্ধনীযং, মুচ্ছনীযং, রজনীযং, গমনীযং, দস্সনীযং’’ <a name="M0.0335"></a> ইচ্চাদীনি করণে ৰা অধিকরণে ৰা অনীযপচ্চযেন সিজ্ঝন্তি।</p>
<p class="bodytext">‘ধূমাযিতত্ত’ন্তিআদীসু ধূমো ৰিয অত্তানং আচরতীতি ধূমাযিতং, গগনং, ধূমাযিতং এৰ ধূমাযিতত্তং, সকত্থে ত্ত। এৰং তিমিরাযিতত্তং, নামধাতুতো <span class="note">[সং॰ নি॰ ৩.৮৭]</span> আযপচ্চযেন সিদ্ধং।</p>
<p class="bodytext"><a name="para547"></a><span class="paranum">৫৪৭</span>. <span class="bld">সঞ্জাতা তারকাদ্বিত্বিতো</span> <span class="note">[ক॰ ৫৫৫; রূ॰ ৬১২; নী॰ ১১৪২; চং॰ ৪.২.৩৭ …পে॰… ৫.২.৩৬; ‘সঞ্জাতং…’ (বহূসু)]</span>।</p>
<p class="bodytext">তারকাদীহি তে অস্স সঞ্জাতাতি অত্থে ইতো হোতি।</p>
<p class="bodytext">তারকা সঞ্জাতা অস্সাতি তারকিতং, গগনং। পুপ্ফানি সঞ্জাতানি অস্সাতি পুপ্ফিতো। এৰং ফলিতো, রুক্খো। পল্লৰানি সঞ্জাতানি অস্সাতি পল্লৰিতা, লতা। দুক্খং সঞ্জাতং অস্সাতি দুক্খিতো, সুখং সঞ্জাতং অস্সাতি সুখিতো।</p>
<p class="bodytext">পণ্ডা ৰুচ্চতি পঞ্ঞা, পণ্ডা সঞ্জাতা অস্সাতি পণ্ডিতো, দণ্ডো সঞ্জাতো অস্সাতি দণ্ডিতো। মহাৰুত্তিনা তস্স নত্তে মলং সঞ্জাতং অস্সাতি মলিনং। তথা পিপাসা সঞ্জাতা অস্সাতি পিপাসিতো, জিঘচ্ছা সঞ্জাতা অস্সাতি জিঘচ্ছিতো, বুভুক্খা সঞ্জাতা অস্সাতি বুভুক্খিতো, মুচ্ছা সঞ্জাতা অস্সাতি মুচ্ছিতো, ৰিসঞ্ঞা সঞ্জাতা অস্সাতি ৰিসঞ্ঞিতো, নিন্দা সঞ্জাতা অস্সাতি নিন্দিতো।</p>
<p class="bodytext">এৰং গব্ব-থম্ভে গব্বিতো। দব্ব-পাটৰে দব্বিতো। অন্তরং সঞ্জাতং অস্সাতি অন্তরিতো, ৰচ্চং সঞ্জাতং অস্সাতি ৰচ্চিতো।</p>
<p class="bodytext"><a name="para548"></a><span class="paranum">৫৪৮</span>. <span class="bld">নিন্দাঞ্ঞাতপ্পপটিভাগরস্সদযাসঞ্ঞাসু কো</span> <span class="note">[ক॰ ৩৯১; রূ॰ ৪২৩; নী॰ ৮৩৫; চং॰ ৪.৩.৬২, ৬৩, ৬৪; পা॰ ৫.৩.৭৩-৭৯, ৯৬, ৯৭]</span>।</p>
<p class="bodytext">নিন্দাদীসু <a name="M0.0336"></a> জোতনিযেসু নামস্মা কো হোতি।</p>
<p class="bodytext">নিন্দাযং – কুচ্ছিতো সমণো সমণকো। এৰং মুণ্ডকো, অস্সকো, উদ্ধুমাতকং, ৰিনীলকং, ৰিপুব্বকং, অট্ঠিকং ইচ্চাদি।</p>
<p class="bodytext">অঞ্ঞাতে – অঞ্ঞাতো অস্সো অস্সকো, কস্স অযং অস্সোতি ৰা অস্সকো ইচ্চাদি।</p>
<p class="bodytext">অপ্পত্থে – অপ্পকং তেলং তেলকং। এৰং ঘতকং, খুদ্দকং ধনু ধনুকং, রথকং, গামকং ইচ্চাদি।</p>
<p class="bodytext">পটিভাগত্থে – হত্থিরূপকং হত্থিকং। এৰং অস্সকং, বলীবদ্দকো ইচ্চাদি।</p>
<p class="bodytext">রস্সে-রস্সো মনুস্সো মনুস্সকো। এৰং রুক্খকো, পিলক্খকো ইচ্চাদি।</p>
<p class="bodytext">দযাযং-অনুকম্পিতো পুত্তো পুত্তকো। এৰং ৰচ্ছকো, ইত্থিকা, অম্বকা, কুমারিকা ইচ্চাদি।</p>
<p class="bodytext">সঞ্ঞাযং-নামমত্তেন মোরো ৰিয মোরকো ইচ্চাদি।</p>
<p class="centered">ইতি ল, ইত, ক রাসি।</p>
<p class="subhead">অভূততব্ভাৰরাসি</p>
<p class="bodytext"><a name="para549"></a><span class="paranum">৫৪৯</span>. <span class="bld">অভূততব্ভাৰে করাসভূযোগে ৰিকারাচী</span> <span class="note">[ক॰ ৩৯১; রূ॰ ৪২৩; নী॰ ৮৩৫; চং॰ ৪.৪.৩৫; পা॰ ৫.৪.৫০]</span>।</p>
<p class="bodytext">পুব্বে তস্স অভূতস্স ৰত্থুনো কদাচি তথা ভৰনং অভূততব্ভাৰো, তস্মিং অভূততব্ভাৰে জোতনিযে সতি করা’স, ভূধাতূনং যোগে ৰিকারৰাচিম্হা নামস্মা চানুবন্ধো ঈপচ্চযো হোতি।</p>
<p class="bodytext">অধৰলং <a name="M0.0337"></a> ধৰলং করোতি ধৰলীকরোতি, অধৰলো ধৰলো সিযা ধৰলীসিযা, অধৰলো ধৰলো ভৰতি ধৰলীভৰতি। এৰং ধৰলীকারো, ধৰলীভূতো।</p>
<p class="bodytext">অভূততব্ভাৰেতি কিং? ঘটং করোতি, ঘটো অত্থি, ঘটো ভৰতি।</p>
<p class="bodytext">করাসভূযোগেতি কিং? অধৰলো ধৰলো জাযতে।</p>
<p class="bodytext">ৰিকারাতি কিং? পকতিযা মা হোতু, সুৰণ্ণং কুণ্ডলং করোতি, সুৰণ্ণস্স কুণ্ডলকরণং নাম লোকে পকতিরূপন্তি ৰুত্তং হোতি। এৰং সুৰণ্ণং কুণ্ডলং সিযা, সুৰণ্ণং কুণ্ডলং ভৰতীতি।</p>
<p class="centered">ইতি অভূততব্ভাৰরাসি।</p>
<p class="subhead">সকত্থরাসি</p>
<p class="bodytext"><a name="para550"></a><span class="paranum">৫৫০</span>. <span class="bld">সকত্থে</span> <span class="note">[ক॰ ১৭৮, ৩৬০, ৩৭২; রূ॰ ২২৪, ৩৮৭, ৩৮৫, ৩৭৮; নী॰ ৩৬৪, ৭৮০, ৭৯৮, ৭৬৭]</span>।</p>
<p class="bodytext">সকত্থেপি পচ্চযা দিস্সন্তি। ‘সকত্থো’তি সকপদত্থো, পকতিলিঙ্গপদত্থোতি ৰুত্তং হোতি।</p>
<p class="bodytext">হীনো এৰ হীনকো, পোতো এৰ পোতকো, দেৰো এৰ দেৰতা, যথাভূতমেৰ যথাভুচ্চং, করুণা এৰ কারুঞ্ঞং, পত্তকালমেৰ পত্তকল্লং, আকাসানন্তমেৰ আকাসানঞ্চং, পাগুঞ্ঞমেৰ পাগুঞ্ঞতা, কম্মঞ্ঞমেৰ কম্মঞ্ঞতা, দানং এৰ দানমযং, সীলং এৰ সীলমযং। এৰং ভাৰনামযং ইচ্চাদি।</p>
<p class="bodytext">যথা চ অমচ্চপুত্তা এৰ ‘অমচ্চপুত্তিযা’তি ৰুচ্চন্তি, এৰং ‘‘সক্যপুত্তো এৰ সক্যপুত্তিযো, অসমণো হোতি অসক্যপুত্তিযো <a name="M0.0338"></a> <span class="note">[পারা॰ ৫৫]</span>, এৰং নাটপুত্তিযো, দাসপুত্তিযো’’তিপি যুজ্জতি।</p>
<p class="bodytext">‘ভযদস্সিৰা, অত্থদস্সিমা’তি ৰন্তু, মন্তুপচ্চযাসকত্থেপি যুজ্জন্তি। ‘ব্রহ্মৰণ্ণী, দেৰৰণ্ণী’তি এত্থ ব্রহ্মুনো ৰণ্ণো ব্রহ্মৰণ্ণো, ব্রহ্মৰণ্ণো ৰিয ৰণ্ণো অস্স অত্থীতি অত্থে সতি ঈপচ্চযো পচ্চযত্থো এৰ হোতি, ন সকত্থো। ব্রহ্মৰণ্ণো ৰিয ৰণ্ণো যস্স সোযং ব্রহ্মৰণ্ণীতি অত্থে সতি সকত্থোযেৰ। অপি চ একস্মিং অঞ্ঞপদত্থে দ্বে সমাস, তদ্ধিতা ৰত্তন্তীতিপি যুজ্জতি, তথা ‘পগুণস্স ভাৰো পাগুঞ্ঞতা’তিআদীসু দ্বে তদ্ধিতপচ্চযা ভাৰত্থেতি।</p>
<p class="centered">ইতি সকত্থরাসি।</p>
<p class="subhead">নিদ্দিট্ঠপচ্চযরাসি</p>
<p class="bodytext"><a name="para551"></a><span class="paranum">৫৫১</span>. <span class="bld">অঞ্ঞস্মিং</span> <span class="note">[ক॰ ৩৫২; রূ॰ ৩৭৬; নী॰ ৭৬৫]</span>।</p>
<p class="bodytext">পুব্বে নিদ্দিট্ঠা ণাদযো পচ্চযা নিদ্দিট্ঠত্থতো অঞ্ঞেসুপি অত্থেসু দিস্সন্তি।</p>
<p class="bodytext">মগধেসু জাতো মাগধো, মগধেসু সংৰড্ঢিতো মাগধো, মগধেসু নিৰুত্থো মাগধো, মগধানং মগধেসু ৰা ইস্সরো মাগধো ইচ্চাদি, ণো।</p>
<p class="bodytext">কাসিং অগ্ঘতীতি কাসিযো <span class="note">[চূল়ৰ॰ ৩৭৬]</span>, ‘কাসী’তি সতং ৰা সহস্সং ৰা ৰুচ্চতি, ইযো।</p>
<p class="bodytext">এৰমঞ্ঞেপি পচ্চযা যথানুরূপং ৰেদিতব্বা।</p>
<p class="bodytext"><a name="para552"></a><span class="paranum">৫৫২</span>. <span class="bld">দিস্সন্তঞ্ঞেপি পচ্চযা</span> <span class="note">[ক॰ ৩৫১, ৩৫২; রূ॰ ৩৭৪, ৩৭৬; নী॰ ৭৬৪, ৭৬৫]</span>।</p>
<p class="bodytext">পুব্বে <a name="M0.0339"></a> নিদ্দিট্ঠপচ্চযেহি অঞ্ঞেপি পচ্চযা নিদ্দিট্ঠেসু অনিদ্দিট্ঠেসু চ অত্থেসু দিস্সন্তি।</p>
<p class="bodytext">ৰিসদিসা <span class="note">[ৰিৰিধা (মোগ॰)]</span> মাতরো ৰিমাতরো, তাসং পুত্তা ৰেমাতিকা <span class="note">[নেত্তি ৯৫]</span>, ইকণ।</p>
<p class="bodytext">পথে গচ্ছন্তীতি পথাৰিনো <span class="note">[ম॰ নি॰ ২.৩৪৭]</span>, অঘং দুক্খং পাপং ৰা গচ্ছতীতি অঘাৰী, আৰী।</p>
<p class="bodytext">ইস্সা অস্স অত্থীতি ইস্সুকী <span class="note">[জা॰ ১.৬.৪৩]</span>, উকী।</p>
<p class="bodytext">ধুরং ৰহন্তীতি ধোরয্হা <span class="note">[অ॰ নি॰ ৩.৫৮]</span>, য্হণ।</p>
<p class="bodytext">লোভস্স হিতা লোভনেয্যা। এৰং দোসনেয্যা, মোহনেয্যা, অনেয্যো।</p>
<p class="bodytext">দস্সনং অরহতীতি দস্সনেয্যো। এৰং ৰন্দনেয্যো, পূজনেয্যো, নমস্সনেয্যো, এয্যো।</p>
<p class="bodytext">ওঘানং হিতা ওঘনিযা, যোগনিযা, গন্থনিযা, কম্মনিযং, অত্তনিযং, দস্সনিযং, পূজনিযো, নমস্সনিযো ইচ্চাদি, অনিযো।</p>
<p class="bodytext">যং পরিমাণং অস্সাতি যাৰং, যাৰন্তস্স ভাৰো যাৰত্বং। এৰং তাৰত্বং, ত্ব।</p>
<p class="bodytext">পরমানং উত্তমপুরিসানং ভাৰো কম্মং ৰা পারমী, সমগ্গানং ভাৰো কম্মং ৰা সামগ্গী, ণী।</p>
<p class="bodytext">‘‘নাগৰতা, সীহৰতা, আজঞ্ঞৰতা’’ ইচ্চাদীসু ভাৰে ৰন্তুপচ্চযং ইচ্ছন্তি।</p>
<p class="bodytext">মাতু ভাতা মাতুলো, উলো।</p>
<p class="centered">ইতি নিদ্দিট্ঠপচ্চযরাসি।</p>
<p class="subhead">ৰুদ্ধিরাসি</p>
<p class="bodytext">‘পদানমাদিস্সাযুৰণ্ণস্সাএও <a name="M0.0340"></a> ণানুবন্ধে’তি পদাদিভূতানং অকার, ইৰণ্ণু’ৰণ্ণানং আ, এ, ওৰুদ্ধি।</p>
<p class="bodytext">আদিচ্চো, ৰাসিট্ঠো, ৰেনতেয্যো, মেনিকো, পেত্তিকং, ওদুম্বরং, ওল়ুম্পিকো, ওদগ্যং, দোভগ্গং, সোভগ্গং ইচ্চাদি।</p>
<p class="bodytext">ণানুবন্ধেতি কিং? নামকো, পদকো, পুরাতনো।</p>
<p class="bodytext">‘মজ্ঝে’তি সুত্তেন পদমজ্ঝেপি ৰুদ্ধি, ৰাসেট্ঠো, অড্ঢতেয্যো ইচ্চাদি।</p>
<p class="bodytext"><a name="para553"></a><span class="paranum">৫৫৩</span>. <span class="bld">সংযোগেপি ক্বচি</span> <span class="note">[ক॰ ৪০৫; রূ॰ ৩৬৫; নী॰ ৮৬৪; ‘পি’ (বহূসু নত্থি)]</span>।</p>
<p class="bodytext">ণানুবন্ধে পচ্চযে পরে সংযোগেপি ক্বচি ৰুদ্ধি হোতি।</p>
<p class="bodytext">পেত্তেয্যো, পেত্তিকং, দেচ্চো, পমুখে সাধু পামোক্খং, পমুদিতস্স ভাৰো পামোজ্জং, ৰত্তব্বন্তি ৰাক্যং, ভজিতব্বন্তি ভাগ্যং, ভোগ্গং, যোগ্গং ইচ্চাদি।</p>
<p class="centered">ইতি ৰুদ্ধিরাসি।</p>
<p class="subhead">লোপরাসি</p>
<p class="bodytext">‘লোপোৰণ্ণিৰণ্ণান’ন্তি সুত্তেন ণ্যম্হি পরে অৰণ্ণি’ৰণ্ণানং লোপো।</p>
<p class="bodytext">তত্থ অৰণ্ণে-পণ্ডিচ্চং, তচ্ছং, দাযজ্জং, দ্বিধা ভাৰো দ্বেজ্ঝং, করুণাযেৰ কারুঞ্ঞং ইচ্চাদি।</p>
<p class="bodytext">ইৰণ্ণে-অধিপতিস্স ভাৰো আধিপচ্চং। এৰং আদিচ্চো, কোণ্ডঞ্ঞো ইচ্চাদি।</p>
<p class="bodytext">‘উৰণ্ণস্সাৰঙ <a name="M0.0341"></a> সরে’তি সরে পরে উৰণ্ণস্স অৰঙ হোতি।</p>
<p class="bodytext">ণম্হি-লহুনো ভাৰো লাঘৰং, রাঘৰং, জম্বুরুক্খে ভৰং জম্বৰং। তথা কপিলৰত্থুম্হি ভৰং কাপিলৰত্থৰং, ৰনং। ভাতুনো অপচ্চং ভাতব্যো, গব্যং, দব্যং।</p>
<p class="bodytext">‘টে সতিস্সা…’তি টম্হি পচ্চযে ৰীসতি, তীসতীনং তিলোপো।</p>
<p class="bodytext">ৰীসতিযা পূরণো ৰীসো, একূনৰীসো। এৰং তীসো, একূনতীসো।</p>
<p class="bodytext">‘রানুবন্ধেন্তসরাদিস্সা’তি রানুবন্ধে পচ্চযে পদন্তসরাদীনং লোপো।</p>
<p class="bodytext">মেত্তেয্যো, পেত্তেয্যো, কিৰং, কিত্তকং, ঈদী, ঈদিক্খো, ঈদিসো, আহচ্চ, উপহচ্চ, সক্কচ্চ, অধিকিচ্চ, কিরিযা, ৰেদগূ, পারগূ ইচ্চাদি।</p>
<p class="bodytext"><a name="para554"></a><span class="paranum">৫৫৪</span>. <span class="bld">পচ্চযানং লোপো</span> <span class="note">[ক॰ ৩৯১; রূ॰ ৪২৩; নী॰ ৮৩০; মোগ্গল্লানে ‘লোপো’ ত্বেৰ দিস্সতি]</span>।</p>
<p class="bodytext">পচ্চযানং ক্বচি লোপো হোতি।</p>
<p class="bodytext">বুদ্ধে রতনং পণীতং, চক্খু সুঞ্ঞং অত্তেন ৰা অত্তনিযেন ৰা <span class="note">[সং॰ নি॰ ৪.৮৫]</span>। এত্থ চ রতনস্স ভাৰো রতনং, অত্তনো ভাৰো অত্তা, অত্তনো সকস্স ভাৰো অত্তনিযন্তি এৰং ভাৰপচ্চযলোপো।</p>
<p class="bodytext">‘‘বুদ্ধানুস্সতি ধম্মানুস্সতি’’আদীসু ‘‘বুদ্ধস্স ভাৰো বুদ্ধো, বুদ্ধস্স অযং গুণো বুদ্ধো’’তিআদিনা নযেন পচ্চযলোপো ৰেদিতব্বো।</p>
<p class="bodytext"><a name="para555"></a><span class="paranum">৫৫৫</span>. <span class="bld">লোপো ৰীমন্তুৰন্তূনং</span> <span class="note">[ক॰ ২৬৮; রূ॰ ৩৯৭; নী॰ ৫১৮]</span>।</p>
<p class="bodytext">ইযি’ট্ঠেসু <a name="M0.0342"></a> পরেসু ৰী, মন্তু, ৰন্তূনং লোপো হোতি।</p>
<p class="bodytext">মেধাৰীনং অতিসযেন মেধাৰীতি মেধিযো, মেধিট্ঠো, সতিমন্তানং অতিসযেন সতিমাতি সতিযো, সতিট্ঠো, গুণৰন্তানং অতিসযেন গুণৰাতি গুণিযো, গুণিট্ঠো।</p>
<p class="centered">ইতি লোপরাসি।</p>
<p class="centered">খুদ্দকরাসি নিট্ঠিতো।</p>
<p class="subhead">নানাত্তরাসি</p>
<p class="bodytext"><a name="para556"></a><span class="paranum">৫৫৬</span>. <span class="bld">জো ৰুদ্ধস্সিযিট্ঠেসু</span> <span class="note">[ক॰ ২৬২; রূ॰ ৩৯১; নী॰ ৫১৩; চং॰ ৪.৩.৫০; পা॰ ৫.৩.৬১, ৬২]</span>।</p>
<p class="bodytext">ইযি’ট্ঠপচ্চযেসু পরেসু ৰুদ্ধসদ্দস্স জো হোতি।</p>
<p class="bodytext">ৰুদ্ধানং অতিসযেন ৰুদ্ধোতি জেয্যো, জেট্ঠো।</p>
<p class="bodytext"><a name="para557"></a><span class="paranum">৫৫৭</span>. <span class="bld">বাল়্হন্তিকপসত্থানং সাধনেদসজা</span> <span class="note">[ক॰ ২৬৩, ২৬৪, ২৬৫; রূ॰ ৩৯২, ৩৯৩, ৩৯৪; নী॰ ৫১২, ৫১৪, ৫১৫; চং॰ ৪.৩.৪৯, ৫১; পা॰ ৫.৩.৬০, ৬৩; ‘… দসা’ (বহূসু)]</span>।</p>
<p class="bodytext">ইয, ইট্ঠপচ্চযেসু পরেসু বাল়্হ, অন্তিক, পসত্থসদ্দানং সাধ, নেদ, স, জাদেসা হোন্তি।</p>
<p class="bodytext">বাল়্হানং অতিসযেন বাল়্হোতি সাধিযো, সাধিট্ঠো, অন্তিকানং অতিসযেন অন্তিকোতি নেদিযো, নেদিট্ঠো, পসত্থানং অতিসযেন পসত্থোতি সেয্যো, সেট্ঠো, জেয্যো, জেট্ঠো।</p>
<p class="bodytext"><a name="para558"></a><span class="paranum">৫৫৮</span>. <span class="bld">কণকন অপ্পযুৰানং</span> <span class="note">[ক॰ ২৬৬, ২৬৭; রূ॰ ৩৯৫, ৩৯৬; নী॰ ৫১৬, ৫১৭; চং॰ ৪.৩.৫৩; পা॰ ৫.৩.৬৪]</span>।</p>
<p class="bodytext">ইয <a name="M0.0343"></a>, ইট্ঠপচ্চযেসু পরেসু অপ্প, যুৰসদ্দানং কণ, কনআদেসা হোন্তি।</p>
<p class="bodytext">অপ্পানং নৰানং অতিসযেন অপ্পো নৰোতি কণিযো, কণিট্ঠো, যুৰানং তরুণানং অতিসযেন যুৰা তরুণোতি কনিযো, কনিট্ঠো, কনিযে ৰযে ভৰা কঞ্ঞা।</p>
<p class="bodytext"><a name="para559"></a><span class="paranum">৫৫৯</span>. <span class="bld">কোসজ্জাজ্জৰ পারিসজ্জ সুহজ্জ মদ্দৰারিস্যাস ভাজঞ্ঞথেয্যবাহুসচ্চা</span> <span class="note">[ক॰ ৩৬০, ৩৬১; রূ॰ ৩৮৭, ৩৮৮; নী॰ ৭৮০, ৭৮১; ‘…রিস্সা…’’ (বহূসু)]</span>।</p>
<p class="bodytext">ভাৰ, কম্মেসু ণানুবন্ধে পচ্চযে পরে এতে সদ্দা নিপচ্চন্তে। তত্থ অজ্জৰ, মদ্দৰা’সভসদ্দা ণম্হি সিজ্ঝন্তি, সেসা ণ্যম্হি।</p>
<p class="bodytext">তত্থ উজুনো ভাৰো অজ্জৰং, ইমিনা সুত্তেন ণম্হি উস্স অত্তং, ‘উৰণ্ণস্সাৰঙ…’ ইতি উস্স অৰত্তং। এৰং মুদুনো ভাৰো মদ্দৰং, উসভস্স ভাৰো আসভং, উস্স আত্তং। কুসিতস্স <span class="note">[কুসীতস্স?]</span> ভাৰো কোসজ্জং, ইমিনা ইলোপো, ত্যস্স জ্জত্তং, পরিসাসু উপ্পন্নো পারিসজ্জো <span class="note">[দী॰ নি॰ ২.২১৫]</span>, দাগমো, সুহদযোৰ সুহদো, যলোপো, সুহদস্স ভাৰো সোহজ্জং <span class="note">[জা॰ ১.৫.২৩]</span>, ইসিনো ইদং আরিস্যং, ইস্স আরিত্তং, আজানিযস্স <span class="note">[আজানীযস্সাতিপি দিস্সতি]</span> ভাৰো আজঞ্ঞং, যলোপো, পুন ‘লোপোৰণ্ণিৰণ্ণান’ন্তি ইলোপো, ততো পরং সন্ধিরূপং, আজানিযো এৰ ৰা আজঞ্ঞো <span class="note">[জা॰ ১.১.২৪]</span>, সকত্থে ণ্যো, থেনস্স ভাৰো, কম্মং ৰা থেয্যং, নস্স যত্তং, বহুসুতস্স ভাৰো বাহুসচ্চং, উস্স অত্তং, পুন সন্ধিরূপং।</p>
<p class="bodytext"><a name="para560"></a><span class="paranum">৫৬০</span>. <span class="bld">অধাতুস্স কে</span> <span class="note">[পাণিনিযে, চন্দে চ ‘কাক’ইতি পঞ্চম্যন্তং দিস্সতে]</span> <span class="bld">স্যাদিতো ঘেস্সি</span> <span class="note">[ক॰ ৪০৪; রূ॰ ৩৭০; নী॰ ৮৫৯]</span>।</p>
<p class="bodytext">‘ঘেস্সী’তি <a name="M0.0344"></a> ঘে+অস্স+ই, ছপদমিদং সুত্তং।</p>
<p class="bodytext">অধাতুস্স অৰযৰভূতে ককারে পরে পুব্বস্স অকারস্স বহুলং ই হোতি কনিস্সিতে ঘে অস্যাদিতো পরে সতি।</p>
<p class="bodytext">বালিকা, একিকা, হত্থিপোতিকা, মহল্লিকা, কুম্ভকারিকা, কম্মকারিকা, অন্নদাযিকা, উপাসিকা, সাৰিকা, ধম্মৰাচিকা।</p>
<p class="bodytext">অধাতুস্সাতি কিং? কুলুপকা- ভিক্খুনী, ধেনুপকা, খীরুপকা-ৰচ্ছী, ইধ ধাত্বাদেসোপি ককারো ধাতুসঞ্ঞং লভতিযেৰ।</p>
<p class="bodytext">কেতি কিং? ৰেদনা, চেতনা।</p>
<p class="bodytext">অস্যাদিতোতি কিং? বহুপরিব্বাজকা-রাজধানী।</p>
<p class="bodytext">অস্সাতি কিং? বহুকত্তুকা-সালা।</p>
<p class="bodytext">এত্থ চ বহৰো পরিব্বাজকা যস্সা সা বহুপরিব্বাজকাতি ৰিগ্গহো। পরিব্বাজকসদ্দো পকতিস্যাদিসদ্দো হোতি, তস্মা কনিস্সিতস্স ঘসঞ্ঞস্স আকারস্স স্যাদিতো পরত্তা পুব্বস্স অস্স ইত্তং ন ভৰতি। যদি ভৰেয্য, বহুকা পরিব্বাজিকাযো যস্সন্তি অত্থপ্পসঙ্গো সিযাতি।</p>
<p class="centered">ইতি নানাত্তরাসি নিট্ঠিতো।</p>
<p class="centered">ইতি নিরুত্তিদীপনিযা নাম মোগ্গল্লানব্যাকরণ-</p>
<p class="centered">দীপনিযা তদ্ধিতকণ্ডো পঞ্চমো।</p></div>
<p class="chapter">৬. আখ্যাতকণ্ড</p>
<div class="chaptxt">
<p class="subhead">সুদ্ধকত্তুরূপ</p>
<p class="bodytext">অথ <a name="M0.0345"></a> ধাতুপচ্চযসংসিদ্ধং কাল, কারক, পুরিস, সঙ্খ্যাভেদদীপকং লিঙ্গভেদরহিতং ক্রিযাপধানৰাচকং ত্যাদ্যন্তনামকং আখ্যাতপদং দীপিযতে।</p>
<p class="bodytext">তত্থ ক্রিযং ধারেতীতি <span class="bld">ধাতু</span>। সা পকতিধাতু, ৰিকতিধাতু, নামধাতুৰসেন তিৰিধা।</p>
<p class="bodytext">তত্থ ভূ, হূ, গমু, পচ ইচ্চাদি <span class="bld">পকতিধাতু</span> নাম সভাৰেন সিদ্ধত্তা।</p>
<p class="bodytext">তিতিক্খ, তিকিচ্ছ, বুভুক্খ, জিঘচ্ছইচ্চাদি <span class="bld">ৰিকতিধাতু</span> নাম সঙ্খতৰসেন সিদ্ধত্তা।</p>
<p class="bodytext">পুত্তীয, পব্বতায ইচ্চাদি <span class="bld">নামধাতু</span> নাম নামভূতস্স সতো ক্রিযৰাচীপচ্চযযোগেন ধাতুট্ঠানে ঠিতত্তা।</p>
<p class="bodytext">পকতিধাতু চ সকম্মিকা’কম্মিকৰসেন দুৰিধা।</p>
<p class="bodytext">তত্থযা ধাতু কম্মাপেক্খং ক্রিযং ৰদতি, সা <span class="bld">সকম্মিকা</span> নাম। গামং গচ্ছতি, ওদনং পচতি ইচ্চাদি।</p>
<p class="bodytext">যা কম্মনিরপেক্খং ক্রিযং ৰদতি, সা <span class="bld">অকম্মিকা</span> নাম। ভৰতি, হোতি, তিট্ঠতি, সেতি ইচ্চাদি।</p>
<p class="bodytext">সকম্মিকা চ এককম্মিক, দ্বিকম্মিকৰসেন দুৰিধা।</p>
<p class="bodytext">তত্থ যা এককম্মাপেক্খং ক্রিযং ৰদতি, সা এককম্মিকা নাম। গামং গচ্ছতি, ওদনং পচতি ইচ্চাদি।</p>
<p class="bodytext">যা পধানা’পধানৰসেন কম্মদ্বযাপেক্খং ক্রিযং ৰদতি, সা দ্বিকম্মিকা নাম।</p>
<p class="bodytext">সা চ ন্যাদি, দুহাদিৰসেন দুৰিধা।</p>
<p class="bodytext">তত্থ <a name="M0.0346"></a> যা ধাতু পাপনত্থা হোতি, সা ন্যাদি নাম। অজং গামং নেতি, ভারং গামং ৰহতি, সাখং গামং আকড্ঢতি।</p>
<p class="bodytext">সেসা দ্বিকম্মিকা দুহাদি নাম। গাৰিং খীরং দুহতি, ব্রাহ্মণং কম্বলং যাচতি, দাযকং ভিক্খং ভিক্খতি, গোণং ৰজং রুন্ধতি, ভগৰন্তং পঞ্হং পুচ্ছতি, সিস্সং ধম্মং অনুসাসতি, ভগৰা ভিক্খূ এতং [ৰচনং] অৰোচ, রাজা অমচ্চং ৰচনং ব্রৰীতি ইচ্চাদি।</p>
<p class="bodytext">তত্থ যদা কম্মস্মিং রূপং সিজ্ঝতি, তদা ৰিভত্তি, পচ্চযা ন্যাদিম্হি পধানকম্মং ৰদন্তি, দুহাদিম্হি অপধানকম্মং, সব্বধাতূসু কারিতযোগে কারিতকম্মন্তি, সব্বঞ্চেতং ধাতূনং পকতিঅত্থৰসেন ৰুত্তং, অনেকত্থত্তা পন ধাতূনং অত্থন্তরৰচনে ৰা নানুপসগ্গযোগে ৰা অকম্মিকাপি সকম্মিকা হোন্তি, সকম্মিকাপি অকম্মিকা হোন্তি।</p>
<p class="bodytext">অত্থন্তরৰচনে তাৰ –</p>
<p class="bodytext">ৰিদ – সত্তাযং, ধম্মো ৰিজ্জতি, সংৰিজ্জতি।</p>
<p class="bodytext">ৰিদ – ঞাণে, ধম্মং ৰিদতি।</p>
<p class="bodytext">ৰিদ – লাভে, ধনং ৰিন্দতি।</p>
<p class="bodytext">ৰিদ – অনুভৰনে, সুখং ৰেদেতি, ৰিপাকং পটিসংৰেদেতি <span class="note">[ম॰ নি॰ ৩.৩০৩]</span>।</p>
<p class="bodytext">ৰিদ – আরোচনে, ৰেদযামহং ভন্তে ৰেদযতীতি মং ধারেতু <span class="note">[চূল়ৰ॰ অট্ঠ॰ ১০২]</span>, কারণং নিৰেদেতি, ধম্মং পটিৰেদেতি ইচ্চাদি।</p>
<p class="bodytext">নানুপসগ্গযোগে –</p>
<p class="bodytext">পদ-গতিযং, মগ্গং পজ্জতি, পটিপজ্জতি, মগ্গো উপ্পজ্জতি, নিপজ্জতি, সম্পজ্জতি, ভোগো ভৰতি, সম্ভৰতি, ভোগং অনুভৰতি, তণ্হং <a name="M0.0347"></a> অভিভৰতি, পরিভৰতি, অধিভৰতি, অরঞ্ঞং অভিসম্ভৰতি, অজ্ঝোগাহতীতি অত্থো। গচ্ছন্তং মগ্গে অভিসম্ভৰতি, সম্পাপুণাতীতি অত্থো ইচ্চাদি।</p>
<p class="bodytext">পদানং ব্যঞ্জনসম্পত্তিযা ৰা অত্থসম্পত্তিযা ৰা উপকারকা ৰিভত্তি, পচ্চযা পচ্চযা নাম।</p>
<p class="bodytext">তত্থ ৰিভত্তিযো ত্যাদি, ত্বাদিইচ্চাদিনা অট্ঠৰিধা ভৰন্তি, সরূপতো ছন্নৰুতিৰিধা।</p>
<p class="bodytext">তত্থ পুব্বছক্কভূতানি অট্ঠচত্তালীসরূপানি <span class="bld">পরস্সপদানি</span> নাম। পরছক্কভূতানি অট্ঠচত্তালীসরূপানি <span class="bld">অত্তনোপদানি</span> নাম।</p>
<p class="bodytext">তত্থ পরহিতপটিসংযুত্তেসু ঠানেসু পৰত্তিবহুলানি পদানি পরস্সপদানি নাম। অত্তহিতপটিসংযুত্তেসু পৰত্তিবহুলানি অত্তনোপদানি নামাতি <span class="bld">একে</span>।</p>
<p class="bodytext">পরো ৰুচ্চতি কত্তা সব্বক্রিযাসাধারণত্তা, অত্তা ৰুচ্চতি কম্মং সকসকক্রিযাসাধারণত্তা, পরস্স অভিধাযকানি পদানি পরস্সপদানি, অত্তনো অভিধাযকানি পদানি অত্তনোপদানীতি <span class="bld">অঞ্ঞে</span>।</p>
<p class="bodytext">অত্তা ৰুচ্চতি পদত্থানং সরীরভূতা ক্রিযা, কত্তুনা পন সাধ্যট্ঠেন ক্রিযরূপানি ভাৰ, কম্মানিপি অত্তাতি ৰুচ্চন্তি। সাধকট্ঠেন তেহি পরভূতো কত্তা পরো নামাতি <span class="bld">অপরে</span>।</p>
<p class="bodytext">অত্তা ৰুচ্চতি অম্হত্থো, পরো ৰুচ্চতি তুম্হ, নামত্থো, পুব্বছক্কানি পরবহুলত্তা পরস্সপদানি নাম, পরছক্কানি পন রূল়্হীৰসেন অত্তনোপদানি নামাতিপি ৰদন্তি। ইদং ন যুজ্জতি পরছক্কেসু তব্বহুলমত্তস্সাপি অসিদ্ধত্তা। পাল়িভাসং পন পত্বা দ্বিন্নং ছক্কানং অত্তহিত, পরহিতেসু ৰা তীসু কারকেসু ৰা পৰত্তিনানাত্তং ন দিস্সতিযেৰ, তস্মা ইমস্মিং গন্থে তং নামদ্বযং ন গহিতন্তি দট্ঠব্বং।</p>
<p class="bodytext">পচ্চযা <a name="M0.0348"></a> পন চতুব্বিধা ৰিকরণ, কিচ্চ, কারিত, ধাতুপচ্চযৰসেন।</p>
<p class="bodytext">তত্থ যে ধাতুসিদ্ধানি ত্যাদিপদানি তব্বাদিপদানি চ গণৰিভাগৰসেন অঞ্ঞমঞ্ঞং ৰিসদিসরূপানি করোন্তি, তে <span class="bld">ৰিকরণপচ্চযা</span> নাম, ল, য, ণোইচ্চাদযো।</p>
<p class="bodytext">ভাৰ, কম্মৰিসযো ক্যো <span class="bld">কিচ্চপচ্চযো</span> নাম।</p>
<p class="bodytext">পরেসং আণাপনসঙ্খাতে পযোজকব্যাপারে পৰত্তা ণি, ণাপিপচ্চযা <span class="bld">কারিতপচ্চযা</span> নাম।</p>
<p class="bodytext">ৰিসুং তংতংক্রিযৰাচীভাৰেন ধাতুরূপা খ, ছ, সইচ্চাদিকা পচ্চযা <span class="bld">ধাতুপচ্চযা</span> নাম।</p>
<p class="bodytext">‘‘কাল, কারক, পুরিস, সঙ্খ্যাভেদদীপক’’ন্তি এত্থ অতীত, পচ্চুপ্পন্না’নাগত, কালৰিমুত্তৰসেন কালভেদো চতুব্বিধো।</p>
<p class="bodytext">তত্থ হিয্যত্তনী, অজ্জত্তনী <span class="note">[অজ্জতনী (বহূসু)]</span>, পরোক্খাতি ইমা তিস্সো ৰিভত্তিযো অতীতে কালে ৰত্তন্তি।</p>
<p class="bodytext">ৰত্তমানা, পঞ্চমীতি দ্বে পচ্চুপ্পন্নে।</p>
<p class="bodytext">একা ভৰিস্সন্তী অনাগতে।</p>
<p class="bodytext">সত্তমী, কালাতিপত্তীতি দ্বে কালৰিমুত্তে ৰত্তন্তি, অযং কির পোরাণিকো ৰিভত্তীনং কমো, সো চ পাল়িযা সমেতিযেৰ।</p>
<p class="bodytext">‘‘সব্বে সদ্ধম্মগরুনো, ৰিহংসু ৰিহরন্তি চ।</p>
<p class="bodytext">অথোপি ৰিহরিস্সন্তি, এসা বুদ্ধান ধম্মতা’’তি <span class="note">[অ॰ নি॰ ৪.২১]</span> চ –</p>
<p class="bodytext">‘‘অব্ভতীতা চ যে বুদ্ধা, ৰত্তমানা অনাগতা’’তি চ <span class="note">[অপ॰ থের ১.১.৫৮৮]</span> পাল়ী। ইমস্মিং কমে পঞ্চমী, সত্তমীতি নামদ্বযম্পি অন্বত্থৰসেন সিদ্ধং <a name="M0.0349"></a> ভৰতি। পচ্ছা পন গরুনো ৰত্তিচ্ছাৰসেন ৰিভত্তীনং নানাকমং করোন্তি।</p>
<p class="bodytext">কত্তু, কম্ম, ভাৰা পন কারকভেদো নাম। তত্থ ভাৰো দুৰিধো সাধ্য, সাধনৰসেন ৰিসেসন, ৰিসেস্যৰসেন চ। তত্থ ধাত্বত্থক্রিযা <span class="bld">সাধ্যভাৰো</span> নাম। পচ্চযত্থক্রিযা <span class="bld">সাধনভাৰো</span> নাম।</p>
<p class="bodytext">তেসু সাধ্যভাৰো নানাধাতূনং ৰসেন নানাৰিধো হোতি। সাধনভাৰো নানাধাত্বত্থানং পৰত্তাকারসঙ্খাতেন একট্ঠেন একোৰ হোতি। সো পন যথা জাতি নাম অনুপ্পন্নপক্খে ঠিতে সঙ্খতধম্মে উপ্পাদেন্তী ৰিয খাযতি, তথা ৰোহারৰিসযমত্তে ঠিতে সব্বধাত্বত্থে পাতুভোন্তে করোন্তো ৰিয খাযতি, তস্মা সো সাধনন্তি চ কারকন্তি চ ৰুচ্চতি। যথা চ জাতিৰসেন উপ্পন্না সঙ্খতধম্মা ‘‘চিন্তনং জাতং, ফুসনং জাত’’ মিচ্চাদিনা একন্তমেৰ জাতিং ৰিসেসেন্তি, তথা পচ্চযত্থৰসেন পাতুভোন্তা নানাধাত্বত্থাপি ‘‘ভুয্যতে, গম্যতে, পচ্চতে, ভৰনং, গমনং, পচন’’ মিচ্চাদিনা একন্তমেৰ পচ্চযত্থং ৰিসেসেন্তি। ৰত্তিচ্ছাৰসেন পন ভাৰসাধনপদেসু ধাত্বত্থ, পচ্চযত্থানং অভেদোপি ৰত্তুং যুজ্জতিযেৰ। ইধ পন দ্বীসু ভাৰেসু সাধনভাৰো অধিপ্পেতোতি।</p>
<p class="bodytext">পঠম, মজ্ঝিমু’ত্তমপুরিসা পুরিসভেদো। ‘পুরিসো’তি চ ‘‘যংকিঞ্চাযং পুরিসপুগ্গলো পটিসংৰেদেতি সুখং ৰা দুক্খং ৰা অদুক্খমসুখং ৰা’’তি <span class="note">[ম॰ নি॰ ৩.১]</span> এত্থ অত্তা এৰ ৰুচ্চতি, সো চ অত্তা ‘‘সো করোতি, সো পটিসংৰেদেতী’’তি <span class="note">[অ॰ নি॰ ৬.৪৩; ৰিসুদ্ধি॰ ২.৫৮০]</span> এত্থ কারকোতি ৰুচ্চতি। ইতি ‘পুরিসো’তি কারকো এৰ।</p>
<p class="bodytext">সো চ তিৰিধো নামত্থো, তুম্হত্থো, অম্হত্থো চাতি। তত্থ অত্তনো অজ্ঝত্তসন্তানভূতত্তা অম্হত্থো উত্তমপুরিসো <a name="M0.0350"></a> নাম, সেসা পন কমেন পঠমপুরিসো, মজ্ঝিমপুরিসোতি ৰুচ্চন্তি। ৰিভত্তিযো পন তদ্দীপকত্তা পঠমপুরিসাদিনামং লভন্তি। ইদঞ্চ নামং কারকভেদে অন্তোগধমেৰাতি কত্বা ইমস্মিং গন্থে ন গহিতন্তি।</p>
<p class="bodytext">সঙ্খ্যাভেদো দুৰিধো একত্ত, বহুত্তৰসেন।</p>
<p class="bodytext">‘লিঙ্গভেদরহিত’ন্তি ‘‘পুরিসো গচ্ছতি, ইত্থী গচ্ছতি, কুলং গচ্ছতি’’ ইচ্চাদীসু ‘পুরিসো’ইচ্চাদীনং অভিধেয্যপদানং লিঙ্গানুগতো রূপভেদো আখ্যাতপদে নত্থি।</p>
<p class="bodytext">‘ক্রিযাপধানৰাচক’ন্তি এত্থ ক্রিযং এৰ পধানতো অভিধাতি, ন নামপদং ৰিয দব্বং পধানতো অভিধাতীতি অধিপ্পাযো।</p>
<p class="bodytext">তত্থ ক্রিযা নাম ধাত্বত্থভাৰো ৰুচ্চতি, সা চ কালৰসেন অতীতক্রিযা, পচ্চুপ্পন্নক্রিযা, অনাগতক্রিযা, কালৰিমুত্তক্রিযাতি চতুব্বিধা হোতি।</p>
<p class="bodytext">আণত্তিক্রিযা, আসিট্ঠক্রিযা, অনুমতিক্রিযা, পরিকপ্পক্রিযা, অরহ, সক্ক, ৰিধি, নিমন্তনা’মন্তনাদিক্রিযাতি বহুৰিধো ক্রিযাভেদোতি।</p>
<p class="bodytext">ভূ-সত্তাযং, সন্তস্স ভাৰো সত্তা, তস্সং সত্তাযং, ভূধাতু সত্তাযমত্থে ৰত্ততে, সব্বপদত্থানং সদ্দ, বুদ্ধিৰিসযভাৰেন ৰিজ্জমানভাৰে ৰত্ততেত্যত্থো।</p>
<p class="bodytext"><a name="para561"></a><span class="paranum">৫৬১</span>. <span class="bld">ক্রিযত্থা</span> <span class="note">[ক॰ ৪৩২, ৪৫৫; রূ॰ ৩৬২, ৫৩০; নী॰ ৯০৫, ৯৩৬; পা॰ ৩.১.৯১]</span>।</p>
<p class="bodytext">অধিকারসুত্তমিদং, ক্রিযত্থা পরং ৰিভত্তি, পচ্চযা ভৰন্তীতি অত্থো। ক্রিযা অত্থো যস্সাতি ক্রিযত্থো। পকতিধাতু, ৰিকতিধাতু, নামধাতুৰসেন তিৰিধো ধাতু, কারিতপচ্চযন্তরূপম্পি ৰিকতিধাতুম্হি সঙ্গয্হতি।</p>
<p class="bodytext"><a name="para562"></a><span class="paranum">৫৬২</span>. <span class="bld">ৰত্তমানেতি</span> <a name="M0.0351"></a> <span class="bld">অন্তি সি থ মি ম তে অন্তে সে ব্হে এ ম্হে</span> <span class="note">[ক॰ ৪১৪; রূ॰ ৪২৮; নী॰ ৮৭২; চং॰ ১.২.৮২; পা॰ ৩.২.১২৩]</span>।</p>
<p class="bodytext">আরভিত্বা নিট্ঠং অনুপগতো ভাৰো ৰত্তমানো নাম, তংসম্বন্ধীকালোপি তদূপচারেন ৰত্তমানোতি ৰুচ্চতি। ৰত্তমানে কালে ক্রিযত্থা পরং ত্যাদিৰিভত্তিযো ভৰন্তি। অযঞ্চ ৰিভত্তি ত্যাদীতি চ ৰত্তমানকালৰিসযত্তা ৰত্তমানাতি চ সিজ্ঝতি।</p>
<p class="bodytext"><a name="para563"></a><span class="paranum">৫৬৩</span>. <span class="bld">পুব্বাপরছক্কানমেকানেকেসু তুম্হম্হসেসেসু দ্বে দ্বে মজ্ঝিমুত্তমপঠমা</span> <span class="note">[ক॰ ৪০৮; রূ॰ ৪৩১; নী॰ ৮৬৭]</span>।</p>
<p class="bodytext">তুম্হনামং, অম্হনামং, তদুভযতো সেসনামন্তি তীসু নামেসু পযুজ্জমানেসু ৰা গম্যমানেসু ৰা একস্মিং ৰা অনেকেসু ৰা অত্থেসু পুব্বছক্ক, পরছক্কানং দ্বে দ্বে মজ্ঝিম, উত্তম, পঠমা ৰিভত্তিযো ভৰন্তি। ‘‘উত্তমন্তি উত্তরং অন্তিম’’ন্তি চূল়মোগ্গল্লানে ৰুত্তং।</p>
<p class="bodytext">এত্থ চ ৰিভত্তিৰিধানমুখেন তংতংসঞ্ঞাৰিধানম্পি সিদ্ধং হোতি।</p>
<p class="bodytext">কথং?তি, অন্তি, সি, থ, মি, ম ইতি পুব্বছক্কং নাম।</p>
<p class="bodytext">তে, অন্তে, সে, ব্হে, এ, ম্হে ইতি পরছক্কং নাম।</p>
<p class="bodytext">পুব্বছক্কে চ-তি, অন্তিদ্বযং পঠমদুকং নাম, সি, থদ্বযং মজ্ঝিমদুকং নাম, মি, মদ্বযং উত্তমদুকং নাম। এৰং পরছক্কে।</p>
<p class="bodytext">তত্থ তুল্যাধিকরণভূতে সেসনামে পযুজ্জমানে ৰা গম্যমানে ৰা পঠমদুকং ভৰতি। তথা তুম্হনামে মজ্ঝিমদুকং, অম্হনামে উত্তমদুকং। দুকেসু চ একস্মিং অত্থে ৰত্তব্বে একৰচনং, বহুম্হি ৰত্তব্বে বহুৰচনং।</p>
<p class="bodytext">এত্থ <a name="M0.0352"></a> চ নামানং অত্থনিস্সিতা কত্বত্থ, কম্মত্থা ইধ নামত্থাতি ৰুচ্চন্তি। কত্তু, কম্মসঙ্খাতে যস্মিং নামত্থে ত্যাদিৰিভত্তিযো ভৰন্তি, সো নামত্থো ত্যাদিৰাচকানং এৰ ৰাচ্চভূতো ৰুত্তত্থো নাম হোতি, ন স্যাদিৰিভত্তীনং।</p>
<p class="bodytext">ৰুত্তকত্তু, কম্মাধিট্ঠানস্স চ লিঙ্গত্থস্স ৰাচকং নামপদং অভিধেয্যপদং নাম, এতদেৰ তুল্যাধিকরণপদন্তি চ ৰুচ্চতি।</p>
<p class="bodytext">অমাদযো চ অত্থৰাচকৰিভত্তিযো এতস্মিং ওকাসং ন লভন্তি, লিঙ্গত্থমত্তজোতিকা পঠমাৰিভত্তি এৰ ওকাসং লভতি। এৰরূপানি তুল্যাধিকরণভূতানি অভিধেয্যপদানি সন্ধায সুত্তে ‘তুম্হম্হসেসেসূ’তি ৰুত্তং।</p>
<p class="bodytext">ইদঞ্চ সুত্তং সুদ্ধেহি তুম্হ’ম্হ, সেসনামেহি যুত্তৰাক্যে চ মিস্সকেহি যুত্তৰাক্যে চাতি দ্বীসু দ্বীসু ৰাক্যেসু ৰেদিতব্বং।</p>
<p class="bodytext">তত্থ সুদ্ধেহি যুত্তে পচ্চেকং দুকানি ৰত্তন্তি। যথা? সো গচ্ছতি, তে গচ্ছন্তি, ত্বং গচ্ছসি, তুম্হে গচ্ছথ, অহং গচ্ছামি, মযং গচ্ছামাতি।</p>
<p class="bodytext">তথা সুদ্ধদ্বন্দেপি। যথা? সো চ সো চ গচ্ছতি, গচ্ছন্তি ৰা। তে চ তে চ গচ্ছন্তি, সো চ তে চ গচ্ছন্তি, ত্বঞ্চ ত্বঞ্চ গচ্ছসি, গচ্ছথ ৰা। তুম্হে চ তুম্হে চ গচ্ছথ, ত্বঞ্চ তুম্হে চ গচ্ছথাতি।</p>
<p class="bodytext">মিস্সকেহি যুত্তে দ্বন্দৰাক্যে পন ‘ৰিপ্পটিসেধে’তি সঙ্কেতত্তা পরদুকানি এৰ ওকাসং লভন্তি, তেসু চ বহুৰচনানি এৰ। যথা? সো চ ত্বঞ্চ গচ্ছথ, সো চ অহঞ্চ গচ্ছাম, ত্বঞ্চ অহঞ্চ গচ্ছাম, সো চ ত্বঞ্চ অহঞ্চ গচ্ছাম। একৰচনচতুক্কং।</p>
<p class="bodytext">তে চ তুম্হে চ গচ্ছথ, তে চ মযঞ্চ গচ্ছাম, তুম্হে চ মযঞ্চ গচ্ছাম, তে চ তুম্হে চ মযঞ্চ গচ্ছাম। বহুৰচনচতুক্কং।</p>
<p class="bodytext">সো <a name="M0.0353"></a> চ তুম্হে চ গচ্ছথ, সো চ মযঞ্চ গচ্ছাম, ত্বঞ্চ মযঞ্চ গচ্ছাম, সো চ ত্বঞ্চ মযঞ্চ গচ্ছাম। একৰচনমূলচতুক্কং।</p>
<p class="bodytext">তে চ ত্বঞ্চ গচ্ছথ, তে চ অহঞ্চ গচ্ছাম, তুম্হে চ অহঞ্চ গচ্ছাম, তে চ তুম্হে চ অহঞ্চ গচ্ছাম। বহুৰচনমূলচতুক্কং।</p>
<p class="bodytext">অপি চ ত্বঞ্চ সো চ গচ্ছথ, অহঞ্চ সো চ গচ্ছাম, ত্বঞ্চ অহঞ্চ সো চ গচ্ছাম, তুম্হে চ সো চ গচ্ছথ, মযঞ্চ সো চ গচ্ছাম, ত্বঞ্চ তে চ গচ্ছথ, অহঞ্চ তে চ গচ্ছামইচ্চাদীনিপি চতুক্কানি ৰেদিতব্বানি।</p>
<p class="bodytext">অত্রিমা পাল়ী – তুৰঞ্চ পুত্তো সুণিসা চ নত্তা, সম্মোদমানা ঘরমাৰসেথ <span class="note">[জা॰ ১.৮.৭]</span>। অহঞ্চ পুত্তো সুণিসা চ নত্তা, সম্মোদমানা ঘরমাৰসেম <span class="note">[জা॰ ১.৮.৭]</span>।</p>
<p class="bodytext">অহঞ্চ দানি আযস্মা চ সারিপুত্তো ভিক্খুসঙ্ঘং পরিহরিস্সাম <span class="note">[ম॰ নি॰ ২.১৬০]</span>।</p>
<p class="bodytext">অহঞ্চ ইমে চ ভিক্খূ সমাধিনা নিসীদিম্হা।</p>
<p class="bodytext">অহঞ্চ ভরিযা চ দানপতী অহুম্হা <span class="note">[জা॰ ২.২২.১৫৯৩]</span>।</p>
<p class="bodytext">অহঞ্চ সামিকো চ দানপতী অহুম্হা <span class="note">[জা॰ ২.২২.১৬১৭]</span> ইচ্চাদি।</p>
<p class="bodytext">যং পন ‘‘সো চ গচ্ছতি, ত্বঞ্চ গচ্ছসী’’তি ৰত্তব্বে ‘‘তুম্হে গচ্ছথা’’তি ৰা ‘‘সো চ গচ্ছতি, অহঞ্চ গচ্ছামী’’তি ৰত্তব্বে ‘‘মযং গচ্ছামা’’তি ৰা ৰচনং, তং পকতিবহুৰচনমেৰ, ন পরোপুরিসবহুৰচনং।</p>
<p class="bodytext">যঞ্চ কচ্চাযনে – ‘‘সব্বেসমেকাভিধানে পরো পুরিসো’’তি <span class="note">[নী॰ ২১৬ পিট্ঠে]</span> সুত্তং, তত্থপি সব্বেসং দ্বিন্নং ৰা তিণ্ণং ৰা মিস্সকভূতানং <a name="M0.0354"></a> নাম, তুম্হ’ম্হানং একতো অভিধানে মিস্সকদ্বন্দৰাক্যে পরো পুরিসো যোজেতব্বোতি অত্থো ন ন সম্ভৰতীতি।</p>
<p class="bodytext"><a name="para564"></a><span class="paranum">৫৬৪</span>. <span class="bld">কত্তরি লো</span> <span class="note">[ক॰ ৪৫৫; রূ॰ ৪৩৩; নী॰ ৯২৫]</span>।</p>
<p class="bodytext">অপরোক্খেসু মান, ন্ত, ত্যাদীসু পরেসু ক্রিযত্থা পরং কত্তরি লানুবন্ধো অপচ্চযো হোতি। লানুবন্ধো ‘ঊলস্সে’তি সুত্তে ৰিসেসনত্থো।</p>
<p class="bodytext">এতেন যত্থ মান, ন্ত, ত্যাদযো কত্তরি ৰত্তন্তি, তত্থ অযং লপচ্চযোতি লপচ্চযেন তেসং কত্তুৰাচকভাৰং ঞাপেতি, এস নযো ‘‘ক্যো ভাৰকম্মেসু…’’ ইচ্চাদীসুপি।</p>
<p class="bodytext">এত্থ চ ৰিকরণপচ্চযা নাম ব্যঞ্জনপূরণা এৰ হোন্তি, ন অত্থপূরণা, তস্মা যস্মিং পযোগে তেহি ৰিনা পদরূপং ন সিজ্ঝতি, তত্থেৰ তে ৰত্তন্তি। যত্থ সিজ্ঝতি, তত্থ ন ৰত্তন্তি, অযম্পি লপচ্চযো ধাতুতো পরং ৰিভত্তিসরে ৰা আগমসরে ৰা অসন্তে ৰত্ততি, সন্তে পন ‘‘পচামি, পচাম, পচাহি, গমেতি, গমেন্তি, ৰজ্জেতি, ৰজ্জেন্তি’’-ইচ্চাদীসু কারিযন্তরত্থায ৰত্ততি। যত্থ চ পচ্চযানং লোপো ৰিহিতো, তত্থ গণন্তর, রূপন্তরপ্পসঙ্গপটিসিদ্ধায ৰত্ততি, অঞ্ঞত্থ ন ৰত্ততি।</p>
<p class="bodytext"><a name="para565"></a><span class="paranum">৫৬৫</span>. <span class="bld">যুৰণ্ণানমেও পচ্চযে</span> <span class="note">[ক॰ ৪৮৫; রূ॰ ৪৩৪; নী॰ ৯৭৫; চং॰ ১.১.৮২; পা॰ ৩.১.৬০]</span>।</p>
<p class="bodytext">ৰিভত্তি, পচ্চযা পচ্চযো নাম। ই, কী, খি, চি, জি ইচ্চাদযো ইৰণ্ণা নাম। চু, জু, ভূ, হূ ইচ্চাদযো উৰণ্ণা নাম। পচ্চযে পরে একক্খরধাত্বন্তানং ইৰণ্ণু’ৰণ্ণানং কমেন এ, ওৰুদ্ধিযো হোন্তি। ‘পরো ক্বচী’তি পরসরলোপো।</p>
<p class="bodytext">সংপুব্বো-সম্ভোতি <a name="M0.0355"></a>, সম্ভোন্তি, সম্ভোসি, সম্ভোথ, সম্ভোমি, সম্ভোম।</p>
<p class="bodytext">অনুপুব্বো-অনুভৰনে, সো ভোগং অনুভোতি, তে ভোগং অনুভোন্তি, ত্বং ভোগং অনুভোসি, তুম্হে ভোগং অনুভোথ, অহং ভোগং অনুভোমি, মযং ভোগং অনুভোম।</p>
<p class="bodytext">তত্থ যথা ‘‘নীলো পটো’’তি এত্থ নীলসদ্দস্স অত্থো দুৰিধো ৰাচ্চত্থো, অভিধেয্যত্থোতি।</p>
<p class="bodytext">তত্থ গুণসঙ্খাতো সকত্থো ৰাচ্চত্থো নাম।</p>
<p class="bodytext">গুণনিস্সযো দব্বত্থো অভিধেয্যত্থো নাম।</p>
<p class="bodytext">নীলসদ্দো পন ৰচ্চাত্থমেৰ উজুং ৰদতি, নীলসদ্দমত্তং সুণন্তো নীলগুণমেৰ উজুং জানাতি, তস্মা ‘‘পটো’’ ইতি পদন্তরেন নীলসদ্দস্স অভিধেয্যত্থো আচিক্খীযতি।</p>
<p class="bodytext">তথা ‘‘অনুভোতী’’তি এত্থ তিসদ্দস্স অত্থো দুৰিধো ৰাচ্চত্থো, অভিধেয্যত্থোতি।</p>
<p class="bodytext">তত্থ কত্তুসত্তিসঙ্খাতো সকত্থো <span class="bld">ৰাচ্চত্থো</span> নাম।</p>
<p class="bodytext">সত্তিনিস্সযো লিঙ্গত্থো <span class="bld">অভিধেয্যত্থো</span> নাম।</p>
<p class="bodytext">তিসদ্দো পন ৰাচ্চত্থমেৰ উজুং ৰদতি, ন অভিধেয্যত্থং। ‘‘অনুভোতী’’তি সুণন্তোসাধ্যক্রিযাসহিতং কত্তারমেৰ উজুং জানাতি, ন কিঞ্চি দব্বন্তি অত্থো। তস্মা ‘‘সো’’ ইতি পদন্তরেন তিসদ্দস্স অভিধেয্যত্থো আচিক্খীযতি, ৰাচ্চত্থস্স পন তিসদ্দেনেৰ উজুং ৰুত্তত্তা ততিযাৰিভত্তিযা পুন আচিক্খিতব্বকিচ্চং নত্থি, লিঙ্গত্থজোতনত্থং অভিধেয্যপদে পঠমাৰিভত্তি এৰ পৰত্ততীতি। এস নযো সব্বত্থ।</p>
<p class="bodytext"><a name="para566"></a><span class="paranum">৫৬৬</span>. <span class="bld">এওনমযৰা সরে</span> <span class="note">[ক॰ ৫১৩, ৫১৪; রূ॰ ৪৩৫, ৪৯১; নী॰ ১০২৭, ১০২৮]</span>।</p>
<p class="bodytext">সরে <a name="M0.0356"></a> পরে এ, ওনং কমেন অয, অৰা হোন্তি। য, ৰেসু অ-কারো উচ্চারণত্থো।</p>
<p class="bodytext">ভৰতি, ভৰন্তি, ভৰসি, ভৰথ।</p>
<p class="bodytext"><a name="para567"></a><span class="paranum">৫৬৭</span>. <span class="bld">হিমিমেস্বস্স</span> <span class="note">[ক॰ ৪৭৮; রূ॰ ৪৩৮; নী॰ ৯৫৯]</span>।</p>
<p class="bodytext">হি, মি, মেসু পরেসু অ-কারস্স দীঘো হোতি।</p>
<p class="bodytext">ভৰামি, ভৰাম।</p>
<p class="bodytext">পরছক্কে – ভৰতে, ভৰন্তে, ভৰসে, ভৰব্হে, ভৰে, ভৰম্হে।</p>
<p class="bodytext">পপুব্বো ভূ-পৰত্তিযং, নদী পভৰতি।</p>
<p class="bodytext">অধ্যা’ভি, পরিপুব্বো হিংসাযং, অধিভৰতি, অভিভৰতি, পরিভৰতি।</p>
<p class="bodytext">ৰিপুব্বো ৰিনাসে, পাকটে, সোভণে চ, ৰিভৰতি।</p>
<p class="bodytext">পরাপুব্বো পরাজযে, পরাভৰতি।</p>
<p class="bodytext">অভি, সংপুব্বো পত্তিযং, অজ্ঝোগাহে চ, অভিসম্ভৰতি, তথা পাতুব্ভৰতি, আৰিভৰতি ইচ্চাদি।</p>
<p class="centered">ইতি সুদ্ধকত্তুরূপং।</p>
<p class="subhead">সুদ্ধভাৰকম্মরূপ</p>
<p class="bodytext"><a name="para568"></a><span class="paranum">৫৬৮</span>. <span class="bld">ক্যো</span> <a name="M0.0357"></a> <span class="bld">ভাৰকম্মেস্বপরোক্খেসু মান ন্ত ত্যাদীসু</span> <span class="note">[ক॰ ৪৪০; রূ॰ ৪৪৫; নী॰ ৯২০; চং॰ ১.১.৮০; পা॰ ৩.১.৬৭]</span>।</p>
<p class="bodytext">পরোক্খাৰজ্জিতেসু মান, ন্তপচ্চযেসু ত্যাদীসু চ পরেসু ক্রিযত্থা ভাৰস্মিং কম্মনি চ কানুবন্ধো যপচ্চযো হোতি, বহুলাধিকারা ক্বচি কত্তরি চ।</p>
<p class="bodytext">রূপং ৰিভুয্যতি, সো পহীযিস্সতি <span class="note">[সং॰ নি॰ ১.২৪৯]</span>, ভত্তং পচ্চতি, গিম্হে উদকং ছিজ্জতি, কুসূলো ভিজ্জতি।</p>
<p class="bodytext"><a name="para569"></a><span class="paranum">৫৬৯</span>. <span class="bld">ন তে কানুবন্ধনাগমেসু</span>।</p>
<p class="bodytext">কানুবন্ধে নাগমে চ ইৰণ্ণু’ৰণ্ণানং অস্স চ তে এ, ও,-আ ন হোন্তীতি ক্যম্হি ৰুদ্ধি নত্থি।</p>
<p class="bodytext">কম্মে-তেন পুরিসেন ভোগো অনুভূযতি, তেন ভোগা অনুভূযন্তি, তেন ত্বং অনুভূযসি, তেন তুম্হে অনুভূযথ, তেন অহং অনুভূযামি, তেন মযং অনুভূযাম। যস্স দ্বিত্তং রস্সত্তঞ্চ, অনুভুয্যতি, অনুভুয্যন্তি।</p>
<p class="bodytext">তত্থ ‘‘অনুভূযতী’’তি এত্থ ক্যপচ্চযসহিতস্স তিসদ্দস্স অত্থো দুৰিধো ৰাচ্চত্থো, অভিধেয্যত্থোতি।</p>
<p class="bodytext">তত্থ কম্মসত্তিসঙ্খাতো সকত্থো <span class="bld">ৰাচ্চত্থো</span> নাম।</p>
<p class="bodytext">সত্তিনিস্সযো লিঙ্গত্থো <span class="bld">অভিধেয্যত্থো</span> নাম।</p>
<p class="bodytext">তিসদ্দো পন ক্যপচ্চযসহিতো ৰাচ্চত্থমেৰ উজুং ৰদতি, ন অভিধেয্যত্থং। ‘‘অনুভূযতী’’তি সুণন্তো সাধ্যক্রিযাসহিতং কম্মসত্তিং এৰ উজুং জানাতি, ন কিঞ্চি দব্বন্তি ৰুত্তং হোতি। সেসং পুব্বে ৰুত্তনযমেৰ।</p>
<p class="bodytext">অনুভূযতে <a name="M0.0358"></a>, অনুভুয্যতে, অনুভূযন্তে, অনুভুয্যন্তে, অনুভূযসে, অনুভূযব্হে, অনুভূযে, অনুভুয্যে, অনুভূযম্হে, অনুভুয্যম্হে।</p>
<p class="bodytext"><a name="para570"></a><span class="paranum">৫৭০</span>. <span class="bld">গরুপুব্বা রস্সা রে ন্তেন্তীনং</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘গুরু…’ (বহূসু)]</span>।</p>
<p class="bodytext">গরুপুব্বম্হা রস্সতো ন্তে, ন্তীনং রেআদেসো হোতি।</p>
<p class="bodytext">জাযরে, জাযন্তি, জাযরে, জাযন্তে, গচ্ছরে, গচ্ছন্তি, গচ্ছরে, গচ্ছন্তে, গমিস্সরে, গমিস্সন্তি, গমিস্সরে, গমিস্সন্তে।</p>
<p class="bodytext">গরুপুব্বাতি কিং? পচন্তি, পচন্তে।</p>
<p class="bodytext">রস্সাতি কিং? পাচেন্তি, পাচন্তে।</p>
<p class="bodytext">এত্থ চ সুত্তৰিভাগেন ‘‘সব্বং হিদং ভঞ্জরে কালপরিযাযং <span class="note">[জা॰ ১.১৫.৩৭০]</span>, মুঞ্চরে বন্ধনস্মা <span class="note">[জা॰ ২.২২.১৬৪৮]</span>, জীৰরে’ ৰাপি সুস্সতী’’তি <span class="note">[জা॰ ২.২২.৮৪০]</span> এতানি পাল়িপদানি সিজ্ঝন্তি।</p>
<p class="bodytext">তত্থ ‘ভঞ্জরে’তি ভিজ্জতি, ‘মুঞ্চরে’তি মুঞ্চন্তু, ‘জীৰরে’ ৰাপী’তি জীৰন্তো’ৰাপি। অনুভূযরে, অনুভূযন্তি, অনুভূযরে, অনুভূযন্তে।</p>
<p class="bodytext">ভাৰো নাম ভৰন, গমনাদিকো ক্রিযাকারো, সো ধাতুনা এৰ তুল্যাধিকরণভাৰেন ৰিসেসীযতি, ন নামপদেন, তস্মা তত্থ তুম্হ’ম্হ, সেসনামৰসেন ত্যাদিদুকৰিসেসযোগো নাম নত্থি, পঠমদুকমেৰ তত্থ ভৰতি, দব্বস্সেৰ চ তস্স অব্যত্তসরূপত্তা সঙ্খ্যাভেদোপি নত্থি, একৰচনমেৰ ভৰতি।</p>
<p class="bodytext">তেন ভোগং অনুভূযতি, অনুভুয্যতি, অনুভূযতে, অনুভুয্যতে, অনুভৰনং হোতীতি অত্থো।</p>
<p class="centered">ইতি সুদ্ধভাৰকম্মরূপানি।</p>
<p class="subhead">হেতুকত্তুরূপ</p>
<p class="bodytext"><a name="para571"></a><span class="paranum">৫৭১</span>. <span class="bld">পযোজকব্যাপারে</span> <a name="M0.0359"></a> <span class="bld">ণাপি চ</span> <span class="note">[ক॰ ৪৩৮; রূ॰ ৫৪০; নী॰ ৯১৪]</span>।</p>
<p class="bodytext">যো সুদ্ধকত্তারং পযোজেতি, তস্স পযোজকস্স কত্তুনো ব্যাপারে ক্রিযত্থা ণি চ ণাপি চ হোন্তি। ণানুবন্ধা ৰুদ্ধুত্থা।</p>
<p class="bodytext">তেসু চ আকারন্ততো <span class="note">[‘অতো’ (মোগ॰)]</span> ণাপিযেৰ হোতি, দাপেতি, দাপযতি।</p>
<p class="bodytext">উৰণ্ণন্ততো ণিযেৰ, সাৰেতি, সাৰযতি।</p>
<p class="bodytext">সেসতো দ্বেপি, পাচেতি, পাচযতি, পাচাপেতি, পাচাপযতি।</p>
<p class="bodytext">পযোজকব্যাপারোপি ক্রিযা এৰাতি তদত্থৰাচীহি ণি,-ণাপীহি পরং ৰিভত্তি, পচ্চযা ভৰন্তি, ধাত্বন্তস্স চ ণি, ণাপীনঞ্চ ৰুদ্ধি।</p>
<p class="bodytext">সো মগ্গং ভাৰেতি, তে মগ্গং ভাৰেন্তি, ত্বং মগ্গং ভাৰেসি, তুম্হে মগ্গং ভাৰেথ, অহং মগ্গং ভাৰেমি, মযং মগ্গং ভাৰেম।</p>
<p class="bodytext"><a name="para572"></a><span class="paranum">৫৭২</span>. <span class="bld">আযাৰা ণানুবন্ধে</span> <span class="note">[ক॰ ৫১৫; রূ॰ ৫৪১; নী॰ ১০২৯]</span>।</p>
<p class="bodytext">এ, ওনং কমেন আয, আৰা হোন্তি সরাদো ণানুবন্ধে পচ্চযে পরে, সুত্তৰিভত্তিযা অণানুবন্ধেপি আযা’ৰা হোন্তি।</p>
<p class="bodytext">গে-সদ্দে, গাযতি, গাযন্তি।</p>
<p class="bodytext">অপপুব্বো চে-পূজাযং, অপচাযতি, অপচাযন্তি।</p>
<p class="bodytext">ঝে-চিন্তাযং, ঝাযতি, ঝাযন্তি, উজ্ঝাযতি, নিজ্ঝাযতি ইচ্চাদি।</p>
<p class="bodytext"><a name="para573"></a><span class="paranum">৫৭৩</span>. <span class="bld">ণিণাপ্যাপীহি চ</span> <span class="note">[‘‘…ৰা’’ (বহূসু)]</span>।</p>
<p class="bodytext">ণি <a name="M0.0360"></a>, ণাপি, আপীহি চ কত্তরি লো হোতি ৰা।</p>
<p class="bodytext">কারযতি, কারাপযতি, সদ্দাপযতি।</p>
<p class="bodytext">ইমিনা অসরে ঠানে অযাদেসতো পরং অকারো হোতি, সো মগ্গং ভাৰযতি, ভাৰযন্তি, ভাৰযসি, ভাৰযথ, ভাৰযামি, ভাৰযাম।</p>
<p class="centered">ইতি হেতুকত্তুরূপানি।</p>
<p class="subhead">ত্যাদি</p>
<p class="bodytext">‘ক্যো ভাৰকম্মেসূ…’তি ণি, ণাপিপচ্চযন্ততো যো।</p>
<p class="bodytext"><a name="para574"></a><span class="paranum">৫৭৪</span>. <span class="bld">ক্যস্স</span> <span class="note">[ক॰ ৪৪২; রূ॰ ৪৪৮; নী॰ ৯২২]</span>।</p>
<p class="bodytext">ক্রিযত্থা পরস্স ক্যস্স আদিম্হি ঈঞ হোতি।</p>
<p class="bodytext">তেন মগ্গো ভাৰীযতি, তেন মগ্গা ভাৰীযন্তি, তেন ত্বং ভাৰীযসি, তেন তুম্হে ভাৰীযথ, তেন অহং ভাৰীযামি, তেন মযং ভাৰীযাম।</p>
<p class="bodytext">রস্সত্তে-ভাৰিযতি, ভাৰিযন্তি।</p>
<p class="bodytext">দ্বিত্তে-ভাৰিয্যতি, ভাৰিয্যন্তি। তথা ভাৰযীযতি, ভাৰযীযন্তি।</p>
<p class="bodytext">রস্সত্তে-ভাৰযিযতি, ভাৰযিযন্তি।</p>
<p class="bodytext">দ্বিত্তে-ভাৰযিয্যতি, ভাৰযিয্যন্তি।</p>
<p class="gatha1">অকম্মিকাপি যা ধাতু, কারিতে ত্বে’ককম্মিকা।</p>
<p class="gathalast">এককম্মা দ্বিকম্মা চ, দ্বিকম্মা চ তিকম্মকা॥</p>
<p class="bodytext">ইতি <a name="M0.0361"></a> সুদ্ধকত্তুরূপং, সুদ্ধকম্মরূপং, হেতুকত্তুরূপং, হেতুকম্মরূপন্তি একধাতুম্হি চত্তারি নিপ্ফন্নরূপানি লব্ভন্তি।</p>
<p class="bodytext">কত্তুরূপেন চেত্থ কম্মকত্তুরূপম্পি সঙ্গয্হতি। কুসূলো ভিজ্জতি, ভিজ্জনধম্মো ভিজ্জতি।</p>
<p class="bodytext">কম্মরূপেন চ কত্তুকম্মরূপম্পি সঙ্গয্হতি। তত্থ যং পদং কত্তুৰাচকং সমানং সদ্দরূপেন কম্মরূপং ভৰতি, তং কত্তুকম্মরূপং নাম, তং পাল়িযং বহুলং দিস্সতি।</p>
<p class="bodytext">রূপং ৰিভাৰিয্যতি <span class="note">[মহানি॰ ১০৮]</span>, অতিক্কমিয্যতি, সমতিক্কমিয্যতি, ৰীতিৰত্তিয্যতি, নিমিত্তং অভিভুয্যতীতি গোত্রভু <span class="note">[পটি॰ ম॰ ১.৫৯]</span>, পৰত্তং অভিভুয্যতি <span class="note">[পটি॰ ম॰ ১.৫৯]</span>, চুতিং অভিভুয্যতি, উপপত্তিং অভিভুয্যতীতি <span class="note">[পটি॰ ম॰ ১.৫৯]</span> গোত্রভু ইচ্চাদি।</p>
<p class="bodytext">তথা সো পহীযেথাপি নোপি পহীযেথ <span class="note">[সং॰ নি॰ ১.২৪৯]</span>, সো পহীযিস্সতি <span class="note">[সং॰ নি॰ ১.২৪৯]</span>, নিহিয্যতি যসো তস্স <span class="note">[দী॰ নি॰ ৩.২৪৬]</span>, হিয্যোতি হিয্যতি পোসো, পরেতি পরিহাযতি <span class="note">[জা॰ ১.১৫.৩৪৮]</span>, আজানীযা হসীযন্তি <span class="note">[জা॰ ২.২২.২৩৬৯]</span>, ৰিধুরস্স হদযং ধনিযতি <span class="note">[জা॰ ২.২২.১৩৫০]</span> ইচ্চাদি।</p>
<p class="bodytext">যঞ্চ ‘যম্হি দা ধা মা থা হা পা মহ মথাদীনমী’তি কচ্চাযনে সুত্তং, তং কম্মনি ইচ্ছন্তি, কত্তরি এৰ যুজ্জতি কম্মনি ইৰণ্ণাগমস্স সব্ভাৰা। সদ্দনীতিযং পন ‘‘সো পহীযিস্সতী’’তি পদানং ভাৰরূপত্তং দল়্হং ৰদতি, তানি পন কত্তুকম্মরূপানি এৰাতি।</p>
<p class="bodytext">এত্থ চ ৰত্তমানং চতুব্বিধং নিচ্চপৰত্তং, পৰত্তাৰিরতং, পৰত্তুপরতং, সমীপৰত্তমানন্তি।</p>
<p class="bodytext">তত্থ <span class="bld">নিচ্চপৰত্তে</span> – ইধাযং পব্বতো তিট্ঠতি, চন্দিমসূরিযা পরিযাযন্তি, দিসা ভন্তি ৰিরোচমানা <span class="note">[অ॰ নি॰ ৪.৬৯]</span>।</p>
<p class="bodytext"><span class="bld">পৰত্তাৰিরতে</span> <a name="M0.0362"></a> – অপি নু তে গহপতি কুলে দানং দীযতীতি, দীযতি মে ভন্তে কুলে দানং <span class="note">[অ॰ নি॰ ৯.২০]</span>।</p>
<p class="bodytext">এত্থ চ যাৰ দানে সউস্সাহো, তাৰ যথাপৰত্তা দানক্রিযা ৰত্তমানা এৰ নাম হোতি উস্সাহস্স অৰিরতত্তা।</p>
<p class="bodytext"><span class="bld">পৰত্তুপরতে</span> – ন খাদতি অযং মংসং, নেৰ পাণং হনতি <span class="note">[অ॰ নি॰ ৩.৬৭]</span>, ন অদিন্নং আদিযতি <span class="note">[অ॰ নি॰ ৩.৬৭]</span>। এত্থ যাৰ তব্বিপক্খক্রিযং ন করোতি, তাৰ ৰিরমণক্রিযা ৰত্তমানা এৰ নাম হোতি।</p>
<p class="bodytext"><span class="bld">সমীপে</span> – অতীতে – কুতো নু ত্বং আগচ্ছসি <span class="note">[সং॰ নি॰ ১.১৩০]</span>, রাজগহতো আগচ্ছামীতি। অনাগতে – ধম্মং তে দেসেমি, সাধুকং সুণোহি।</p>
<p class="bodytext">সুত্তৰিভত্তেন তদাযোগে অতীতেপি অযং ৰিভত্তি হোতি, ৰাকচীরানি ধুনন্তো, গচ্ছামি অম্বরে তদা <span class="note">[বু॰ ৰং॰ ২.৩৭]</span>।</p>
<p class="bodytext">যাৰ, পুরে, পুরাযোগে অনাগতেপি-ইধেৰ তাৰ তিট্ঠাহি, যাৰাহং আগচ্ছামি, যংনূনাহং ধম্মঞ্চ ৰিনযঞ্চ সঙ্গাযেয্যং <span class="note">[পারা॰ অট্ঠ॰ ১.পঠমমহাসঙ্গীতিকথা]</span>, পুরে অধম্মো দিব্বতি, ধম্মো পটিবাহিয্যতি <span class="note">[চূল়ৰ॰ ৪৩৭]</span>, দন্তে ইমে ছিন্দ পুরা মরামি <span class="note">[জা॰ ১.১৬.১২৭]</span>।</p>
<p class="bodytext">একংসত্থেপি-নিরযং নূনগচ্ছামি, এত্থ মে নত্থি সংসযো <span class="note">[জা॰ ২.২২.৩৩১]</span>। অৰস্সম্ভাৰিযত্থেপি-ধুৰং বুদ্ধো ভৰামহং <span class="note">[বু॰ ৰং॰ ২.১০৯]</span>, ধুৰং বুদ্ধো ভৰিস্সতি <span class="note">[বু॰ ৰং॰ ২.৮১]</span> ৰা।</p>
<p class="bodytext">অনিযমত্থেপি-মনসা চে পসন্নেন, ভাসতি ৰা করোতি ৰা <span class="note">[ধ॰ প॰ ২]</span> চিন্তেতীতি চিত্তং <span class="note">[ধ॰ স॰ অট্ঠ॰ ১]</span>, ফুসতীতি ফস্সো <span class="note">[ধ॰ স॰ অট্ঠ॰ ১]</span>, বুজ্ঝতীতি বুদ্ধো।</p>
<p class="bodytext">কদা <a name="M0.0363"></a> করহিযোগেপি-কদা গচ্ছতি, করহি গচ্ছতি, গমিস্সতি ৰা।</p>
<p class="centered">ইতি ত্যাদি।</p>
<p class="subhead">ত্বাদি</p>
<p class="bodytext">অথ ত্বাদি ৰুচ্চতে।</p>
<p class="bodytext"><a name="para575"></a><span class="paranum">৫৭৫</span>. <span class="bld">তু অন্তু হি থ মি ম তং অন্তং সু ব্হো এ আমসে</span> <span class="note">[ক॰ ৪২৪; রূ॰ ৪৫০; নী॰ ৮৯৭; চং॰ ১.৩.১২২; পা॰ ৩.৩.১৬২]</span>।</p>
<p class="bodytext">ৰত্তমানে কালে পঞ্হ, পত্থনা, ৰিধীসু ক্রিযত্থা ত্বাদযো হোন্তি।</p>
<p class="bodytext">পঞ্হে-ধম্মং ৰা ত্বং অধিযস্সু ৰিনযং ৰা <span class="note">[পাচি॰ ৪৭১ (অত্থতো সদিসং)]</span>।</p>
<p class="bodytext">পত্থনাসদ্দেন আসীসাদযোপি সঙ্গয্হন্তি।</p>
<p class="bodytext">তত্থ পত্থনাযং-ভৰাভৰে সংসরন্তো, সদ্ধো হোমি অমচ্ছরী।</p>
<p class="bodytext">আসীসাযং-এতেন সচ্চৰজ্জেন, পজ্জুন্নো অভিৰস্সতু <span class="note">[চরিযা॰ ৩.৮৯]</span>, সব্বে ভদ্রানি পস্সন্তু <span class="note">[জা॰ ১.২.১০৫]</span>, সব্বে সত্তা অৰেরা হোন্তু <span class="note">[পটি॰ ম॰ ২.২২]</span>।</p>
<p class="bodytext">যাচনে-একং মে নযনং দেহি <span class="note">[চরিযা॰ ১.৫৯]</span>।</p>
<p class="bodytext">আযাচনে-দেসেতু ভন্তে ভগৰা ধম্মং <span class="note">[দী॰ নি॰ ২.৬৮]</span>, ওৰদতু মং ভগৰা <span class="note">[সং॰ নি॰ ৩.১]</span>, অনুসাসতু মং সুগত <span class="note">[সং॰ নি॰ ৩.১]</span>, উল্লুম্পতু মং ভন্তে সঙ্ঘো <span class="note">[মহাৰ॰ ৭১]</span>, অস্মাকং অধিপন্নানং, খমস্সু রাজকুঞ্জর <span class="note">[জা॰ ২.২১.১৮১]</span>, এথ ব্যগ্ঘা নিৰত্তব্হো <span class="note">[জা॰ ১.৩.৬৬]</span>।</p>
<p class="bodytext">ৰিধিসদ্দেন নিযোজনাদযোপি সঙ্গয্হন্তি।</p>
<p class="bodytext">তত্থ <a name="M0.0364"></a> ৰিধিম্হি-অকুসলং পজহথ, কুসলং উপসম্পজ্জ ৰিহরথ <span class="note">[পটি॰ ম॰ ৩.৩০; পারা॰ ১৯]</span>, এৰং ৰিতক্কেথ, মা এৰং ৰিতক্কেথ <span class="note">[পটি॰ ম॰ ৩.৩০]</span>।</p>
<p class="bodytext">নিযোজনে-এথ ভিক্খৰে সীলৰা হোথ <span class="note">[অ॰ নি॰ ৫.১১৪]</span>, অপ্পমাদেন সম্পাদেথ <span class="note">[দী॰ নি॰ ২.১৮৫]</span>, এথ গণ্হথ বন্ধথ <span class="note">[দী॰ নি॰ ২.৩৪২]</span>, মা ৰো মুঞ্চিত্থ কিঞ্চনং <span class="note">[দী॰ নি॰ ২.৩৪২]</span>।</p>
<p class="bodytext">অজ্ঝেসনে-উদ্দিসতু ভন্তে থেরো পাতিমোক্খং <span class="note">[মহাৰ॰ ১৫৫]</span>।</p>
<p class="bodytext">আণত্তিযং-সুণাতু মে ভন্তে সঙ্ঘো <span class="note">[পারা॰ ৩৬৮]</span>।</p>
<p class="bodytext">পেসনে-গচ্ছথ তুম্হে সারিপুত্তা <span class="note">[পারা॰ ৪৩২]</span>।</p>
<p class="bodytext">পৰারণাযং-ৰদতু মং ভন্তে সঙ্ঘো <span class="note">[মহাৰ॰ অট্ঠ॰ ২১৩]</span>, ৰদেথ ভন্তে যেনত্থো <span class="note">[পারা॰ ২৯০]</span>।</p>
<p class="bodytext">অনুমতিযং-পরিভুঞ্জ ৰা ৰিস্সজ্জেহি ৰা যথাপচ্চযং ৰা করোহি <span class="note">[পাচি॰ ৩৭৪]</span>।</p>
<p class="bodytext">ৰরদানে-ফুস্সতী ৰরৰণ্ণাভে, ৰরস্সু দসধা ৰরে <span class="note">[জা॰ ২.২২.১৬৫৫]</span>, ইচ্ছিতং পত্থিতং তুয্হং, খিপ্পমেৰ সমিজ্ঝতু <span class="note">[অ॰ নি॰ অট্ঠ॰ ১.১.১৯২]</span>।</p>
<p class="bodytext">অনুঞ্ঞাযং-পুচ্ছ ৰাসৰ মং পঞ্হং, যং কিঞ্চি মনসিচ্ছসি <span class="note">[দী॰ নি॰ ২.৩৫৬]</span>।</p>
<p class="bodytext">কতাৰকাসা পুচ্ছব্হো <span class="note">[সু॰ নি॰ ১০৩৬]</span>।</p>
<p class="bodytext">সম্পটিচ্ছনে-এৰং হোতু <span class="note">[দী॰ নি॰ ২.৪১৯]</span>।</p>
<p class="bodytext">অক্কোসে-মুদ্ধা তে ফলতু সত্তধা <span class="note">[জা॰ ১.১৬.২৯৫]</span>, চোরা তং খণ্ডাখণ্ডিকং ছিন্দন্তু <span class="note">[ম॰ নি॰ অট্ঠ॰ ১]</span>।</p>
<p class="bodytext">সপথে-এতেন সচ্চৰজ্জেন, পুত্তো উপ্পজ্জতং ইসে <span class="note">[জা॰ ১.১৪.১০৪]</span>, মুসা মে ভণমানায, মুদ্ধা ফলতু সত্তধা <span class="note">[জা॰ ১.১৪.১০৪]</span>।</p>
<p class="bodytext">আমন্তনে-এতু <a name="M0.0365"></a> ৰেস্সন্তরো রাজা <span class="note">[জা॰ ২.২২.২৩৪১]</span>, ‘‘এহি ভিক্খু চর ব্রহ্মচরিযং <span class="note">[মহাৰ॰ ২৮]</span>, এথ ভিক্খৰে সীলৰা হোথ’’ ইচ্চাদীসুপি এহি, এথসদ্দা আমন্তনে তিট্ঠন্তি।</p>
<p class="bodytext">নিমন্তনে-অধিৰাসেতু মে ভন্তে ভগৰা স্বাতনায ভত্তং <span class="note">[পারা॰ ৭৭]</span>।</p>
<p class="bodytext">পৰেদনে-ৰেদযতীতি মং সঙ্ঘো ধারেতু <span class="note">[চূল়ৰ॰ অট্ঠ॰ ১০২]</span>, উপাসকং মং ভৰং গোতমো ধারেতু <span class="note">[দী॰ নি॰ ১.২৯৯]</span>, পুনারাযু চ মে লদ্ধো, এৰং জানাহি মারিস <span class="note">[দী॰ নি॰ ২.৩৬৯]</span>।</p>
<p class="bodytext">পত্তকালে-পরিনিব্বাতু ভন্তে ভগৰা, পরিনিব্বাতু সুগতো, পরিনিব্বানকালো ভন্তে ভগৰতো <span class="note">[দী॰ নি॰ ২.১৬৮]</span>, কালো খো তে মহাৰীর, উপ্পজ্জ মাতুকুচ্ছিযং <span class="note">[বু॰ ৰং॰ ১.৬৭]</span>, ব্যাকরোহি অগ্গিৰেস্সন ন দানি তে তুণ্হীভাৰস্স কালো <span class="note">[ম॰ নি॰ ১.৩৫৭]</span>।</p>
<p class="bodytext">অনুভোতু, অনুভোন্তু, অনুভোহি, অনুভোথ, অনুভোমি, অনুভোম, ভৰতু, ভৰন্তু, ‘হিমিমেস্বস্সা’তি হি, মি, মেসু অস্স দীঘো, ত্বং পণ্ডিতো ভৰাহি।</p>
<p class="bodytext"><a name="para576"></a><span class="paranum">৫৭৬</span>. <span class="bld">হিস্সতো লোপো</span> <span class="note">[ক॰ ৪৭৯; রূ॰ ৪৫২; নী॰ ৯৬০; চং॰ ৫.৩.৯৯; পা॰ ৬.৪.১০৫]</span>।</p>
<p class="bodytext">অকারতো পরস্স হিস্স লোপো হোতি।</p>
<p class="bodytext">অতোতি কিং? ব্রূহি, দেহি, হোহি।</p>
<p class="bodytext">ইমিনা অতো হিস্স লোপো, ত্বং পণ্ডিতো ভৰ।</p>
<p class="bodytext">তুম্হে পণ্ডিতা ভৰথ, ভৰামি, ভৰাম।</p>
<p class="bodytext">পরছক্কে-সো ভৰতং, তে ভৰন্তং, ত্বং ভৰস্সু, তুম্হে ভৰব্হো, অহং ভৰে, মযং ভৰামসে, ইমানি সুদ্ধকত্তুরূপানি।</p>
<p class="bodytext">অনুভূযতু <a name="M0.0366"></a>, অনুভূযন্তু, অনুভুয্যতু, অনুভুয্যন্তু ইচ্চাদি সুদ্ধকম্মরূপং।</p>
<p class="bodytext">ভাৰেতু, ভাৰেন্তু, ভাৰযতু, ভাৰযন্তু ইচ্চাদি হেতুকত্তুরূপং।</p>
<p class="bodytext">ভাৰীযতু, ভাৰীযন্তু। রস্সত্তে-ভাৰিযতু, ভাৰিযন্তু। দ্বিত্তে-ভাৰিয্যতু, ভাৰিয্যন্তু। তথা ভাৰযীযতু, ভাৰযীযন্তুইচ্চাদি হেতুকম্মরূপং।</p>
<p class="bodytext">‘এয্যাথস্সে’ইচ্চাদিসুত্তেন থস্স ব্হো, তুম্হে ভৰব্হো, ভৰথ ৰা।</p>
<p class="centered">ইতি ত্বাদি।</p>
<p class="subhead">এয্যাদি</p>
<p class="bodytext">অথ এয্যাদি ৰুচ্চতে।</p>
<p class="bodytext"><a name="para577"></a><span class="paranum">৫৭৭</span>. <span class="bld">হেতুফলেস্বেয্য এয্যুং এয্যাসি এয্যাথ এয্যামি এয্যাম এথ এরং এথো এয্যাব্হো</span> <span class="note">[এয্যব্হো (মোগ্গল্লানাদীসু)]</span> <span class="bld">এয্যং এয্যাম্হে ৰা</span> <span class="note">[ক॰ ৪১৬; রূ॰ ৪৫৪; নী॰ ৮৮০; চং॰ ১.৩.১২০; পা॰ ৩.৩.১৫৬]</span>।</p>
<p class="bodytext">অঞ্ঞমঞ্ঞসম্বন্ধিনিযা হেতুক্রিযাযঞ্চ ফলক্রিযাযঞ্চ ক্রিযত্থা এয্যাদযো হোন্তি ৰা। হেতুফলেসুপি কদাচি অঞ্ঞৰিভত্তুপ্পত্তিদীপনত্থো ৰাসদ্দো, সচে সো যানং লভিস্সতি, গমিস্সতি, সচে ন লভিস্সতি, ন গমিস্সতি ইচ্চাদি।</p>
<p class="bodytext">সচে সঙ্খারো নিচ্চো ভৰেয্য, সুখো নাম ভৰেয্য, সচে সো পণ্ডিতো ভৰেয্য, সুখিতো ভৰেয্য।</p>
<p class="bodytext"><a name="para578"></a><span class="paranum">৫৭৮</span>. <span class="bld">পঞ্হপত্থনাৰিধীসু</span> <span class="note">[চং॰ ১.৩.১২১; পা॰ ৩.৩.১৬১]</span>।</p>
<p class="bodytext">এতেসু <a name="M0.0367"></a> এয্যাদযো হোন্তি।</p>
<p class="bodytext">পঞ্হে-কিন্নু খো ত্বং ৰিনযং ৰা অধিয্যেয্যাসি ধম্মং ৰা।</p>
<p class="bodytext">পত্থনাযং-ভৰেয্যং জাতিজাতিযং।</p>
<p class="bodytext">ৰিধিম্হি-পাণং ন হনেয্য, অদিন্নং ন আদিযেয্য, দানং দদেয্য, সীলং রক্খেয্য।</p>
<p class="bodytext"><a name="para579"></a><span class="paranum">৫৭৯</span>. <span class="bld">সত্তারহেস্বেয্যাদী</span> <span class="note">[ক॰ ৪১৬; রূ॰ ৪৫৪; নী॰ ৮৮১-৪; চং॰ ১.৩.১২৮; পা॰ ৩.৩.১৬৯-১৭২; সত্যরহেস্বেয্যাদী (বহূসু)]</span>।</p>
<p class="bodytext">সত্তিযং অরহত্থে চ এয্যাদযো হোন্তি।</p>
<p class="bodytext">ভৰং রজ্জং করেয্য, ভৰং রজ্জং কাতুং সক্কো, কাতুং অরহোতি অত্থো।</p>
<p class="bodytext">সো ইমং ৰিজটযে জটং <span class="note">[সং॰ নি॰ ১.২৩]</span>।</p>
<p class="bodytext"><a name="para580"></a><span class="paranum">৫৮০</span>. <span class="bld">সম্ভাৰনে ৰা</span> <span class="note">[ক॰ ৪১৬; রূ॰ ৮৫৪; নী॰ ৮৮১, ৮৮৩-৪; চং॰ ১.৩.১১৮-৯; পা॰ ৩.৩.১৫৪-৫]</span>।</p>
<p class="bodytext">সম্ভাৰনেপি এয্যাদযো হোন্তি ৰা।</p>
<p class="bodytext">পব্বতমপি সিরসা ভিন্দেয্য, ভৰেয্য, ভৰেয্যুং, ভৰেয্যাসি, ভৰেয্যাথ, ভৰেয্যামি, ভৰেয্যাম।</p>
<p class="bodytext">পরছক্কে-সো ভৰেথ, তে ভৰেরং, ত্বং ভৰেথো, তুম্হে ভৰেয্যাব্হো, অহং ভৰেয্যং, মযং ভৰেয্যাম্হে, ইতি সুদ্ধকত্তুরূপানি।</p>
<p class="bodytext">অনুভূযেয্য, অনুভূযেয্যুং। দ্বিত্তে রস্সত্তং, অনুভুয্যেয্য, অনুভুয্যেয্যুং ইচ্চাদি সুদ্ধকম্মরূপং।</p>
<p class="bodytext">ভাৰেয্য <a name="M0.0368"></a>, ভাৰেয্যুং, ভাৰযেয্য, ভাৰযেয্যুং ইচ্চাদি হেতুকত্তুরূপং।</p>
<p class="bodytext">ভাৰীযেয্য, ভাৰীযেয্যুং। রস্সত্তে-ভাৰযিযেয্য, ভাৰযিযেয্যুং। দ্বিত্তে-ভাৰিয্যেয্য, ভাৰিয্যেয্যুং। তথা ভাৰযীযেয্য, ভাৰযীযেয্যুং ইচ্চাদি হেতুকম্মরূপং।</p>
<p class="bodytext"><a name="para581"></a><span class="paranum">৫৮১</span>. <span class="bld">এয্যেয্যাসেয্যংনং টে</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">এয্য, এয্যাসি, এয্যমিচ্চেতেসং টে হোতি ৰা।</p>
<p class="bodytext">অত্রিমা পাল়ী-চজে মত্তা সুখং ধীরো, পস্সে চে ৰিপুলং সুখং <span class="note">[ধ॰ প॰ ২৯০]</span>। কিং ত্বং সুতসোমা’নুতপ্পে <span class="note">[জা॰ ২.২১.৩৯৯]</span>, ধীরং পস্সে সুণে ধীরং, ধীরেন সহ সংৰসে <span class="note">[জা॰ ১.১৩.৯৪]</span> ইচ্চাদি।</p>
<p class="bodytext">সো ভৰে, ভৰেয্য, ত্বং ভৰে, ভৰেয্যাসি, অহং ভৰে, ভৰেয্যং।</p>
<p class="bodytext"><a name="para582"></a><span class="paranum">৫৮২</span>. <span class="bld">এয্যুংস্সুং</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">এয্যুংস্স উং হোতি ৰা।</p>
<p class="bodytext">অত্রিমা পাল়ী-ৰজ্জুং ৰা তে ন ৰা ৰজ্জুং, নত্থি নাসায রূহনা <span class="note">[জা॰ ১.৩.৩৩]</span>, উপযানানি মে দজ্জুং, রাজপুত্ত তযী গতেতি <span class="note">[জা॰ ২.২২.২৬]</span>।</p>
<p class="bodytext"><a name="para583"></a><span class="paranum">৫৮৩</span>. <span class="bld">এয্যামস্সেমু চ</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">এয্যামস্স এমু চ হোতি, অন্তস্স উ চ।</p>
<p class="bodytext">অত্রিমা পাল়ী-কথং জানেমু তং মযং <span class="note">[দী॰ নি॰ ২.৩১৮]</span>, মুঞ্চেমু নং উরগং বন্ধনস্মা <span class="note">[জা॰ ১.১৫.২৫২]</span>, দক্খেমু তে নাগ নিৰেসনানি <span class="note">[জা॰ ১.১৫.২৫৪]</span>, গন্ত্বান তং পটিকরেমু অচ্চযং, অপ্পেৰ নং পুত্ত লভেমু জীৰিতং <span class="note">[জা॰ ১.১৫.১৩]</span>, দজ্জেমু খো <a name="M0.0369"></a> পঞ্চসতানি ভোতো <span class="note">[জা॰ ২.২২.১৩০২]</span>, পঞ্হং পুচ্ছেমু মারিস <span class="note">[দী॰ নি॰ ২.৩৫৪]</span>, ৰিহরেমু অৰেরিনো <span class="note">[দী॰ নি॰ ২.৩৫৭]</span>, তযাজ্জ গুত্তা ৰিহরেমু রত্তিন্তি <span class="note">[জা॰ ১.২.১৮]</span>। ভৰেয্যামু, ভৰেয্যাম।</p>
<p class="bodytext">মহাৰুত্তিনা ক্বচি মজ্ঝে য্যা-কারস্স লোপো, অত্থং ধম্মঞ্চ পুচ্ছেসি <span class="note">[জা॰ ১.১৬.১৫০]</span>, উরেগণ্ডাযো বুজ্ঝেসি, তাযো বুজ্ঝেসি মাণৰ <span class="note">[জা॰ ২.১৭.১৩২-১৩৩]</span>, যথা গতিং মে অভিসম্ভৰেথ <span class="note">[জা॰ ২.১৭.৮৭-৮৯]</span>, যথা গতিং তে অভিসম্ভৰেম <span class="note">[জা॰ ২.১৭.৮৭-৮৯]</span>, ওকাসং সম্পজানাথ, ৰনে যত্থ ৰসেমসেতি <span class="note">[জা॰ ২.২২.১৮৮৫ ‘ৰসামসে’]</span>।</p>
<p class="bodytext">‘এয্যাথস্সে’ইচ্চাদিসুত্তেন এয্যাথস্স ও চ, তুম্হে ভৰেয্যাথো, ভৰেয্যাথ ৰা।</p>
<p class="bodytext">এত্থ চ পুব্বে ৰুত্তা পঞ্হ, পত্থনা, ৰিধিপ্পভেদা ইধপি যথাপযোগং ৰেদিতব্বা। পঞ্হসদ্দেন পরিপঞ্হ, পরিপুচ্ছা, পরিৰিতক্ক, পরিৰীমংসাদযো সঙ্গয্হন্তি।</p>
<p class="bodytext">পরিপঞ্হে-ধম্মং ৰা পঠমং সঙ্গাযেয্যাম ৰিনযং ৰা।</p>
<p class="bodytext">পরিপুচ্ছাযং-ৰদেথ ভন্তে কিমহং করেয্যং, কো ইমস্স অত্থো, কথঞ্চস্স অত্থং অহং জানেয্যং।</p>
<p class="bodytext">পরিৰিতক্কে-কস্সাহং পঠমং ধম্মং দেসেয্যং <span class="note">[দী॰ নি॰ ২.৭২]</span>, যংনূনাহং ধম্মঞ্চ ৰিনযঞ্চ সঙ্গাযেয্যং <span class="note">[পারা॰ অট্ঠ॰ ১.পঠমমহাসঙ্গীতিকথা]</span>।</p>
<p class="bodytext">পরিৰীমংসাযং-গচ্ছেয্যং ৰা অহং উপোসথং, ন ৰাগচ্ছেয্যং <span class="note">[মহাৰ॰ ১৩৭]</span>।</p>
<p class="bodytext">পত্থনাযং-এৰংরূপো সিযং অহং অনাগতমদ্ধানং <span class="note">[ম॰ নি॰ ৩.২৭৪]</span>, উম্মাদন্ত্যা রমিত্বান, সিৰিরাজা ততো সিযং <span class="note">[জা॰ ২.১৮.৭০]</span>, পস্সেয্য তং ৰস্সসতং অরোগং <span class="note">[জা॰ ২.২১.৪৫৩]</span>।</p>
<p class="bodytext">আযাচনে-লভেয্যাহং <a name="M0.0370"></a> ভন্তে ভগৰতো সন্তিকে পব্বজ্জং, লভেয্যং উপসম্পদং <span class="note">[মহাৰ॰ ২৮; সং॰ নি॰ ২.১৭]</span>।</p>
<p class="bodytext">ৰিধিম্হি-চরেয্য ধম্মং <span class="note">[জা॰ ১.১৪.৬৩]</span>।</p>
<p class="bodytext">নিযোজনে-চরেয্যাদিত্তসীসোৰ, নত্থি মচ্চুস্স না গমো <span class="note">[সং॰ নি॰ ১.১৪৫]</span>।</p>
<p class="bodytext">অজ্ঝেসনে-যস্স সিযা আপত্তি, সো আৰিকরেয্য <span class="note">[মহাৰ॰ ১৩২]</span>, যস্স নক্খমতি, সো ভাসেয্য <span class="note">[মহাৰ॰ ৭০]</span>।</p>
<p class="bodytext">পৰারণাযং-ৰদেয্যাথ ভন্তে যেনত্থো <span class="note">[পারা॰ ২৯০]</span>।</p>
<p class="bodytext">অনুমতিযং-তং জনো হরেয্য ৰা দহেয্য ৰা যথাপচ্চযং ৰা করেয্য <span class="note">[ম॰ নি॰ ১.২৪৭]</span>।</p>
<p class="bodytext">অনুঞ্ঞাযং-আকঙ্খমানো সঙ্ঘো কম্মং করেয্য <span class="note">[চূল়ৰ॰ ৬]</span>।</p>
<p class="bodytext">আমন্তনে-যদা তে পহিণেয্যামি, তদা এয্যাসি খত্তিয <span class="note">[জা॰ ২.২২.৬৩৫]</span>।</p>
<p class="bodytext">নিমন্তনে-ইধ ভৰং নিসীদেয্য।</p>
<p class="bodytext">পত্তকালে-সঙ্ঘো উপোসথং করেয্য, পাতিমোক্খং উদ্দিসেয্য <span class="note">[মহাৰ॰ ১৬৭]</span>।</p>
<p class="bodytext">‘সম্ভাৰনে ৰা’তি ৰাসদ্দো অৰুত্তৰিকপ্পনত্থো, তেন পরিকপ্প, ক্রিযাতিপন্নাদযো সঙ্গয্হন্তি।</p>
<p class="bodytext">তত্থ পরিকপ্পো দুৰিধো ভূতা’ভূতৰসেন।</p>
<p class="bodytext">তত্থ ভূতপরিকপ্পে-যো বালং সেৰেয্য, সোপি বালো ভৰেয্য।</p>
<p class="bodytext">অভূতপরিকপ্পে-যদা <a name="M0.0371"></a> কচ্ছপলোমানং, পাৰারো তিৰিধো সিযা <span class="note">[জা॰ ১.৮.৭৮]</span>। যদা সসৰিসাণানং, নিস্সেণী সুকতা সিযা <span class="note">[জা॰ ১.৮.৭৯]</span>।</p>
<p class="bodytext">ক্রিযাতিপন্নে-সচে সো অগারং অজ্ঝাৰসেয্য, রাজা অস্স চক্কৰত্তী <span class="note">[দী॰ নি॰ ৩.১৩৬]</span>।</p>
<p class="centered">ইতি এয্যাদি।</p>
<p class="subhead">হিয্যত্তনী</p>
<p class="bodytext">অথ হিয্যত্তনী ৰুচ্চতে।</p>
<p class="bodytext"><a name="para584"></a><span class="paranum">৫৮৪</span>. <span class="bld">অনজ্জত্তনে আ ঊ ও ত্থ অ ম্হা ত্থ ত্থুং সে ব্হং ইং ম্হসে</span> <span class="note">[ক॰ ৪১৮; রূ॰ ৪৫৬; নী॰ ৮৮৬; চং॰ ১.২.৭৭; পা॰ ৩.২.১১১]</span>।</p>
<p class="bodytext">অজ্জতো অঞ্ঞস্মিং ভূতে কালে ক্রিযত্থা পরং আইচ্চাদযো হোন্তি।</p>
<p class="bodytext"><a name="para585"></a><span class="paranum">৫৮৫</span>. <span class="bld">আ ঈ স্সাদীস্বউ ৰা</span> <span class="note">[ক॰ ৫১৯; রূ॰ ৪৫৭; নী॰ ১০৩২]</span>।</p>
<p class="bodytext">আইচ্চাদীসু ঈইচ্চাদীসু স্সাদীসু চ তেসং আদিম্হি অউ হোতি ৰা।</p>
<p class="bodytext">সো অভৰা, ভৰা, তে অভৰূ, ভৰূ, ত্বং অভৰো, ভৰো, তুম্হে অভৰত্থ, ভৰত্থ, অহং অভৰ, ভৰ, মযং অভৰম্হা, ভৰম্হা।</p>
<p class="bodytext">পরছক্কে-অভৰত্থ, ভৰত্থ, অভৰত্থুং, ভৰত্থুং, অভৰসে, ভৰসে, অভৰব্হং, ভৰব্হং, অভৰিং, ভৰিং, অভৰম্হসে, ভৰম্হসে।</p>
<p class="bodytext"><a name="para586"></a><span class="paranum">৫৮৬</span>. <span class="bld">আ</span> <a name="M0.0372"></a> <span class="bld">ঈ ঊ ম্হা স্সা স্সাম্হানং ৰা</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">এতেসং রস্সো হোতি ৰা।</p>
<p class="bodytext">সো অভৰ, তে অভৰু, মযং অভৰম্হ।</p>
<p class="bodytext">‘এয্যাথস্সে’ইচ্চাদিনা আস্স ত্থত্তং, অস্স চ অং, সো অভৰত্থ, ভৰত্থ, অভৰা, ভৰা ৰা, অহং অভৰং, ভৰং, অভৰ, ভৰ ৰা, ইমানি সুদ্ধকত্তুরূপানি।</p>
<p class="bodytext">এত্থ চ মহাৰুত্তিনা আ-ৰিভত্তিযা থাদেসো বহুলং দিস্সতি, মেদনী সম্পকম্পথ <span class="note">[জা॰ ২.২২.১৬৭২]</span>, ৰিসঞ্ঞী সমপজ্জথ <span class="note">[জা॰ ২.২২.৩২৮]</span>, ইমা গাথা অভাসথ <span class="note">[জা॰ ২.২২.৩২৮]</span>, তুচ্ছো কাযো অদিস্সথ <span class="note">[থেরগা॰ ১৭২]</span>, নিব্বিদা সমতিট্ঠথ <span class="note">[থেরগা॰ ২৭৩]</span>, একো রহসি ঝাযথ <span class="note">[জা॰ ১.১৫.২৮৬]</span> ইচ্চাদি। তথা ও-ৰিভত্তিযা চ, দুব্ভেয্যং মং অমঞ্ঞথ ইচ্চাদি।</p>
<p class="centered">ইতি হিয্যত্তনী।</p>
<p class="subhead">অজ্জত্তনী</p>
<p class="bodytext">অথ অজ্জত্তনী ৰুচ্চতে।</p>
<p class="bodytext"><a name="para587"></a><span class="paranum">৫৮৭</span>. <span class="bld">ভূতে ঈ উং ও ত্থ ইং ম্হা আ ঊ সে ব্হং অং ম্হে</span> <span class="note">[ক॰ ৪১৯; রূ॰ ৪৬৯; নী॰ ৮৮৭]</span>।</p>
<p class="bodytext">অভৰীতি ভূতো, অতীতোতি অত্থো, ভূতে কালে ক্রিযত্থা পরং ঈইচ্চাদযো হোন্তি।</p>
<p class="bodytext"><a name="para588"></a><span class="paranum">৫৮৮</span>. <span class="bld">অ ঈ স্সা স্সত্যাদীনং ব্যঞ্জনস্সিউ</span> <span class="note">[ক॰ ৫১৬; রূ॰ ৪৬৬; নী॰ ১০৩০; চং॰ ১.২.৭৬; পা॰ ৩.২.১১০ অঈস্সআদীনং ব্যঞ্জনস্সিউ (বহূসু)]</span>।</p>
<p class="bodytext">অআদিস্স ঈআদিস্স স্সাআদিস্স স্সতিআদিস্স চ ব্যঞ্জনস্স আদিম্হি ইউ হোতি। ‘ব্যঞ্জনস্সা’তি এতেন অআদিম্হি <a name="M0.0373"></a> পঞ্চ, ঈআদিম্হি সত্তাতি দ্বাদস সুদ্ধসরৰিভত্তিযো পটিক্খিপতি।</p>
<p class="bodytext">‘আঈস্সাদীস্বউ ৰা’ইতি সুত্তেন ৰিকপ্পেন ধাত্বাদিম্হি অকারো।</p>
<p class="bodytext">সো অভৰী, ভৰী, তে অভৰুং, ভৰুং, ত্বং অভৰো, ভৰো, তুম্হে অভৰিত্থ, ভৰিত্থ, অহং অভৰিং, ভৰিং, মযং অভৰিম্হা, ভৰিম্হা, সো অভৰা, ভৰা, তে অভৰূ, ভৰূ, ত্বং অভৰিসে, ভৰিসে, তুম্হে অভৰিব্হং, ভৰিব্হং, অহং অভৰং, ভৰং, মযং অভৰিম্হে, ভৰিম্হে।</p>
<p class="bodytext">‘আঈঊ’ইচ্চাদিনা ঈ, ম্হা, আ, ঊনং রস্সত্তে-সো অভৰি, ভৰি, মযং অভৰিম্হ, ভৰিম্হ, সো অভৰ, ভৰ, তে অভৰু, ভৰু।</p>
<p class="bodytext"><a name="para589"></a><span class="paranum">৫৮৯</span>. <span class="bld">এয্যাথস্সেঅআঈথানং ও অ অং ত্থ ত্থো ব্হো ৰা</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘…ব্হোক’ (বহূসু)]</span>।</p>
<p class="bodytext">এয্যাথাদীনং যথাক্কমং ওআদযো হোন্তি ৰা।</p>
<p class="bodytext">তুম্হে গচ্ছেয্যাথো, গচ্ছেয্যাথ ৰা, ত্বং অগচ্ছিস্স, অগচ্ছিস্সে ৰা, অহং অগমং, গমং, অগম, গম ৰা, সো অগমিত্থ, গমিত্থ, অগমা, গমা ৰা, সো অগমিত্থো, গমিত্থো, অগমী, গমী ৰা, তুম্হে গচ্ছব্হো, গচ্ছথ ৰাতি।</p>
<p class="bodytext">ইমিনা ঈ, আ, অৰচনানং ত্থো, ত্থ, অংআদেসা হোন্তি, সো অভৰিত্থো, ভৰিত্থো, সো অভৰিত্থ, ভৰিত্থ, অহং অভৰং, ভৰং।</p>
<p class="bodytext">অত্রিমা পাল়ী – ঈম্হি-পঙ্কো চ মা ৰিসিযিত্থো <span class="note">[জা॰ ১.১৩.৪৪]</span>, সঞ্জগ্ঘিত্থো মযা সহ <span class="note">[জা॰ ১.১৬.২৪১]</span>। আম্হি-অনুমোদিত্থ ৰাসৰো <span class="note">[জা॰ ২.২২.১৬৬৭]</span>, নিমন্তযিত্থ <a name="M0.0374"></a> ৰাসৰো <span class="note">[জা॰ ২.২২.১৬৬৭]</span>, খুব্ভিত্থ নগরং তদা <span class="note">[জা॰ ২.২২.১৬৭৩]</span>, সুভূতিত্থেরো গাথং অভাসিত্থ <span class="note">[থেরগা॰ ১]</span>। অম্হি-ইধাহং মল্লিকং দেৰিং এতদৰোচং <span class="note">[সং॰ নি॰ ১.১১৯]</span>, অজানমেৰং আৰুসো অৰচং জানামীতি <span class="note">[পারা॰ ১৯৫]</span>, অহং কামানং ৰসমন্বগং <span class="note">[জা॰ ২.১৯.৪৫]</span>, অজ্ঝগং অমতং সন্তিং ইচ্চাদি।</p>
<p class="bodytext"><a name="para590"></a><span class="paranum">৫৯০</span>. <span class="bld">উংস্সিংস্বংসু</span> <span class="note">[ক॰ ৫০৪, ৫১৭; রূ॰ ৪৭০-৪৮৮; নী॰ ১০১৬-১১০৫]</span>।</p>
<p class="bodytext">উমিচ্চস্স ইংসু, অংসু হোন্তি।</p>
<p class="bodytext">অগমিংসু, অগমংসু, অগমুং। ইমিনা উংস্স ইংসু, অভৰিংসু, ভৰিংসু।</p>
<p class="bodytext"><a name="para591"></a><span class="paranum">৫৯১</span>. <span class="bld">ওস্স অ ই ত্থ ত্থো</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ওস্স অইচ্চাদযো হোন্তি।</p>
<p class="bodytext">ত্বং অভৰ, ত্বং অভৰি, ত্বং অভৰিত্থ, ত্বং অভৰিত্থো।</p>
<p class="bodytext">অত্রিমা পাল়ী-ওস্স অত্তে-মা হেৰং আনন্দ অৰচ <span class="note">[দী॰ নি॰ ২.৯৫]</span>, ত্বমেৰ দানি’মকর, যং কামো ব্যগমা তযি <span class="note">[জা॰ ১.২.১৬৭]</span>। ইত্তে-মা ত্বং ভাযি মহারাজ, মা ত্বং ভাযি রথেসভ <span class="note">[জা॰ ২.২২.৬৮৪]</span>, মা চিন্তেসি মা ত্বং সোচি, যাচামি লুদ্দকং অহং <span class="note">[গৰেসিতব্বং]</span>। ত্থত্তেমাস্সু তিণ্ণো অমঞ্ঞিত্থ <span class="note">[জা॰ ২.২২.২৫৫]</span>, মা কিলিত্থ মযা ৰিনা <span class="note">[জা॰ ২.২২.১৭১৩]</span>, মাস্সু কুজ্ঝিত্থ নাৰিক <span class="note">[জা॰ ১.৬.৫]</span>। ত্থোত্তে-মা পুরাণে অমঞ্ঞিত্থো <span class="note">[থেরগা॰ ২৮০]</span>, মা দয্হিত্থো পুনপ্পুনং <span class="note">[সং॰ নি॰ ১.২১২]</span>, তিণমত্তে অসজ্জিত্থো <span class="note">[জা॰ ১.১.৮৯]</span>, মা ত্বং ব্রহ্মুনো ৰচনং উপাতিৰত্তিত্থো <span class="note">[ম॰ নি॰ ১.৫০২]</span>, মা ত্বং মঞ্ঞিত্থো ন মং জানাতী <span class="note">[ম॰ নি॰ ১.৫০২]</span> তি।</p>
<p class="bodytext">তত্থ <a name="M0.0375"></a> ‘মা দয্হিত্থো’ইচ্চাদীনি পরোক্খাৰচনেনপি সিজ্ঝন্তি।</p>
<p class="bodytext">সুত্তৰিভত্তেন ত্থস্স ত্থো হোতি, তং ৰো ৰদামি ভদ্দন্তে, যাৰন্তেত্থ সমাগতা <span class="note">[অপ॰ থের ১.১.৩৬৭]</span>, মস্সু মিত্তানং দুব্ভিত্থো। মিত্তদুব্ভো হি পাপকোতি <span class="note">[জা॰ ১.১৬.২২২]</span>।</p>
<p class="bodytext">মহাৰুত্তিনা ওস্স ক্বচি লোপো, পুন দানং অদা তুৰং <span class="note">[জা॰ ২.২২.১৭৮৬]</span>, মা নো ত্বং তাত অদদা <span class="note">[জা॰ ২.২২.২১২৬]</span>, মা ভোতি কুপিতা অহু <span class="note">[জা॰ ২.২২.১৯৩১]</span>, মাহু পচ্ছানুতাপিনী <span class="note">[সং॰ নি॰ ১.১৬২; থেরীগা॰ ৫৭]</span>।</p>
<p class="bodytext"><a name="para592"></a><span class="paranum">৫৯২</span>. <span class="bld">সি</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ওস্স সি হোতি ৰা।</p>
<p class="bodytext">ত্বং অভৰসি, ভৰসি, ত্বং অনুভোসি।</p>
<p class="bodytext"><a name="para593"></a><span class="paranum">৫৯৩</span>. <span class="bld">ম্হাত্থানমুউ</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ম্হা, ত্থানং আদিম্হি উউ হোতি।</p>
<p class="bodytext">অস্সোসুম্হা, অহেসুম্হা, অৰোচুম্হা, অৰোচুত্থ ইচ্চাদীনি দিস্সন্তি।</p>
<p class="bodytext">তুম্হে অভৰুত্থ, ভৰুত্থ, অভৰিত্থ, ভৰিত্থ ৰা, মযং অভৰুম্হা, ভৰুম্হা, অভৰিম্হা, ভৰিম্হা ৰা।</p>
<p class="bodytext"><a name="para594"></a><span class="paranum">৫৯৪</span>. <span class="bld">ইংস্স চ সুউ</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘‘…সিউ’’ (বহূসু)]</span>।</p>
<p class="bodytext">ইমিচ্চস্স ম্হা, ত্থানঞ্চ আদিম্হি সুউ হোতি, সাগমো হোতীতি অত্থো। চসদ্দেন ঈআদীনম্পি আদিম্হি সাগমো হোতি, সাগমে চ সতি ব্যঞ্জনং হোতি, তস্স আদিম্হি ইআগমো লব্ভতি। তেন ‘‘ইমা গাথা অভাসিসুং <span class="note">[গৰেসিতব্বং]</span>, তে মে <a name="M0.0376"></a> অস্সে অযাচিসুং, যথাভূতং ৰিপস্সিসুং’’ <span class="note">[জা॰ ২.২২.১৮৬৩]</span> ইচ্চাদীনি <span class="note">[দী॰ নি॰ ৩.২৭৭]</span> সিজ্ঝন্তি।</p>
<p class="bodytext">সো ভোগং অনুভোসি, অনুভৰি ৰা, তুম্হে অনুভোসিত্থ, অনুভৰিত্থ ৰা, অহং অনুভোসি, অনুভৰিং ৰা। মযং অনুভোসিম্হা অনুভৰিম্হা ৰা।</p>
<p class="bodytext"><a name="para595"></a><span class="paranum">৫৯৫</span>. <span class="bld">এওন্তা সুং</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘এওত্তা সুং’’ (বহূসু)]</span>।</p>
<p class="bodytext">এদন্ততো ওদন্ততো চ পরস্স উংৰচনস্স সুং হোতি ৰা।</p>
<p class="bodytext">আনেসুং, সাযেসুং, চিন্তেসুং, পচ্চনুভোসুং, পরিভোসুং, অধিভোসুং, অভিভোসুং।</p>
<p class="bodytext">সুত্তৰিভত্তেন আদন্ততোপি চ, ৰিহাসুং ৰিহরন্তি চ <span class="note">[সং॰ নি॰ ১.১৭৩]</span>, তে অনুভোসুং, ইমানি সুদ্ধকত্তুরূপানি।</p>
<p class="bodytext">তেন ভোগো অন্বভূযী, অনুভূযী।</p>
<p class="bodytext">রস্সত্তে-অন্বভূযি, অনুভূযি।</p>
<p class="bodytext">দ্বিত্তে-অন্বভুয্যি, অনুভুয্যি।</p>
<p class="bodytext">তেন ভোগা অন্বভূযুং, অনুভূযুং, অন্বভূযিংসু, অনুভূযিংসু ইচ্চাদি সুদ্ধকম্মরূপং।</p>
<p class="bodytext">সো মগ্গং অভাৰি, ভাৰি, অভাৰেসি, ভাৰেসি, অভাৰযি, ভাৰযি, তে মগ্গং অভাৰিংসু, ভাৰিংসু।</p>
<p class="bodytext">‘এওন্তাসু’ন্তি এদন্তম্হা সুং। তে মগ্গং অভাৰেসুং, ভাৰেসুং, অভাৰযিংসু, ভাৰযিংসু, ত্বং মগ্গং অভাৰয, ভাৰয, অভাৰযি, ভাৰযি, ত্বং মগ্গং অভাৰিত্থ, ভাৰিত্থ, অভাৰযিত্থ, ভাৰযিত্থ, ত্বং মগ্গং অভাৰযিত্থো, ভাৰযিত্থো, ত্বং মগ্গং <a name="M0.0377"></a> অভাৰেসি, ভাৰেসি, তুম্হে মগ্গং অভাৰিত্থ, ভাৰিত্থ, অভাৰযিত্থ, ভাৰযিত্থ, অহং মগ্গং অভাৰিং, ভাৰিং, অভাৰেসিং, ভাৰেসিং, অভাৰযিং, ভাৰযিং, মযং মগ্গং অভাৰিম্হা, ভাৰিম্হা, অভাৰিম্হ, ভাৰিম্হ, অভাৰযিম্হা, ভাৰযিম্হা, অভাৰযিম্হ, ভাৰযিম্হ।</p>
<p class="bodytext">সো মগ্গং অভাৰা, ভাৰা, অভাৰিত্থ, ভাৰিত্থ, অভাৰযিত্থ, ভাৰযিত্থ ইচ্চাদি হেতুকত্তুরূপং।</p>
<p class="bodytext">তেন মগ্গো অভাৰিযি, ভাৰিযি, তেন মগ্গা অভাৰিযিংসু, ভাৰিযিংসু ইচ্চাদি হেতুকম্মরূপং।</p>
<p class="centered">ইতি অজ্জত্তনী।</p>
<p class="subhead">পরোক্খা</p>
<p class="bodytext">অথ পরোক্খা ৰুচ্চতে।</p>
<p class="bodytext"><a name="para596"></a><span class="paranum">৫৯৬</span>. <span class="bld">পরোক্খে অ উ এ থ অং ম্হ ত্থ রে ত্থো ব্হো ইং ম্হে</span> <span class="note">[ক॰ ৪১৭; রূ॰ ৪৬০; নী॰ ৮৮৭; চং॰ ১.২.৮১; পা॰ ৩.২.১১৫]</span>।</p>
<p class="bodytext">অক্খানং ইন্দ্রিযানং পরং পরোক্খং, অপচ্চক্খন্তি অত্থো। ভূতে কালে অত্তনো পরোক্খক্রিযায ৰত্তব্বায ক্রিযত্থা অআদযো হোন্তি।</p>
<p class="bodytext">মহাৰুত্তিনা গস্স দীঘো ৰা, সো কির জগাম, তে কির জগামু, ত্বং কির জগামে, তুম্হে কির জগামিত্থ, অহং কির জগামং, মযং কির জগামিম্হ ইচ্চাদি।</p>
<p class="bodytext">এত্থ চ ‘সো কির জগাম’ ইচ্চাদীনি <span class="bld">অনুস্সৰপরোক্খানি</span> নাম।</p>
<p class="bodytext">‘অহং <a name="M0.0378"></a> কির জগামং, মযং কির জগামিম্হা’তি ইদং অত্তনা গন্ত্বাপি গমনং পমুট্ঠস্স ৰা অসম্পটিচ্ছিতুকামস্স ৰা <span class="bld">পটিৰচনপরোক্খং</span> নাম।</p>
<p class="bodytext"><a name="para597"></a><span class="paranum">৫৯৭</span>. <span class="bld">পরোক্খাযঞ্চ</span> <span class="note">[ক॰ ৪৫৮; রূ॰ ৪৬১; নী॰ ৯৩৯; চং॰ ৫.১.৩; পা॰ ৬.১.২]</span>।</p>
<p class="bodytext">পরোক্খম্হি পুব্বক্খরং একস্সরং দ্বেরূপং হোতি, চসদ্দেন অঞ্ঞস্মিম্পি দ্বেদ্বেরূপং সিজ্ঝতি।</p>
<p class="bodytext">চঙ্কমতি, দদ্দল্লতি, দদাতি, জহাতি, জুহোতি, লোলুপো, মোমূহো।</p>
<p class="bodytext"><a name="para598"></a><span class="paranum">৫৯৮</span>. <span class="bld">দুতিযচতুত্থানং পঠমততিযা</span> <span class="note">[ক॰ ৪৬১; রূ॰ ৪৬৪; নী॰ ৯৪২]</span>।</p>
<p class="bodytext">দ্বিত্তে পুব্বেসং দুতিয, চতুত্থানং কমেন পঠম, ততিযা হোন্তি।</p>
<p class="bodytext"><a name="para599"></a><span class="paranum">৫৯৯</span>. <span class="bld">পুব্বস্স অ</span> <span class="note">[ক॰ ৪৫০; রূ॰ ৪৬৩; নী॰ ৯৪৬; চং॰ ৬.২.১২৬; পা॰ ৭.৪.৭৩]</span>।</p>
<p class="bodytext">দ্বিত্তে পুব্বস্স ভূস্স অন্তো অ হোতি।</p>
<p class="bodytext"><a name="para600"></a><span class="paranum">৬০০</span>. <span class="bld">ভূস্স ৰুক</span> <span class="note">[ক॰ ৪৭৫; রূ॰ ৪৬৫; নী॰ ৯৫৬; চং॰ ৫.৩.৯২; পা॰ ৬.৪.৮৮]</span>।</p>
<p class="bodytext">দ্বিত্তে ভূধাতুস্স অন্তে ৰুক হোতি, ৰাগমো হোতীতি অত্থো।</p>
<p class="bodytext">‘‘তত্থপ্পনাদো তুমুলো বভূৰা’’তি <span class="note">[জা॰ ২.২২.১৪৩৭]</span> পাল়ি।</p>
<p class="bodytext">সো কির রাজা বভূৰ, তে কির রাজানো বভূৰু, ত্বং বভূৰে।</p>
<p class="bodytext">‘অ ঈ স্সা স্সত্যাদীনং ব্যঞ্জনস্সিউ’ ইতি সুত্তেন ব্যঞ্জনাদিম্হি ইআগমো, তুম্হে বভূৰিত্থ, অহং বভূৰং, মযং বভূৰিম্হ <a name="M0.0379"></a>, সো বভূৰিত্থ, তে বভূৰিরে, ত্বং বভূৰিত্থো, তুম্হে বভূৰিব্হো, অহং বভূৰিং, মযং বভূৰিম্হে, ইমানি সুদ্ধকত্তুরূপানি।</p>
<p class="bodytext">‘ক্যো ভাৰকম্মেস্বপরোক্খেসূ’তি পটিসিদ্ধত্তা পরোক্খম্হি ভাৰকম্মেসু যপচ্চযো ন হোতি, ‘তেন কির ভোগো অনুবভূৰিত্থ, তেন ভোগো অনুবভূৰিরে’তিআদিনা যোজেতব্বং।</p>
<p class="centered">ইতি পরোক্খা।</p>
<p class="subhead">স্সত্যাদি</p>
<p class="bodytext">অথ স্সত্যাদি ৰুচ্চতে।</p>
<p class="bodytext"><a name="para601"></a><span class="paranum">৬০১</span>. <span class="bld">ভৰিস্সতি স্সতি স্সন্তি স্সসি স্সথ স্সামি স্সাম স্সতে স্সন্তে স্সসে স্সব্হে স্সং স্সাম্হে</span> <span class="note">[ক॰ ৪২১; রূ॰ ৪৭৩; নী॰ ৮৯২; চং॰ ১.৩.২; পা॰ ৩.৩.১৩]</span>।</p>
<p class="bodytext">ভৰিস্সতীতি ভৰিস্সন্তো, অনাগতকালো, তস্মিং ভৰিস্সতি কালে ক্রিযত্থস্স ত্যাদযো হোন্তি।</p>
<p class="bodytext"><a name="para602"></a><span class="paranum">৬০২</span>. <span class="bld">নামে গরহাৰিম্হযেসু</span> <span class="note">[ক॰ ৪২১; রূ॰ ৪৭৩; নী॰ ৮৯৩; চং॰ ১.৩.১০৯, ১১৫; পা॰ ৩.৩.১৪৩, ১৫০]</span>।</p>
<p class="bodytext">নিপাতনামযোগে গরহাযঞ্চ ৰিম্হযে চ স্সত্যাদযো হোন্তি, অতীতকালেপি স্সত্যাদীনং উপ্পত্তিদীপনত্থমিদং সুত্তং, অনুত্থুনন, পচ্চানুতাপ, পচ্চানুমোদনাদীনিপি এত্থ সঙ্গয্হন্তি।</p>
<p class="bodytext">তত্থ গরহাযং-অত্থি নাম তাত সুদিন্ন আভিদোসিকং কুম্মাসং পরিভুঞ্জিস্সসি <span class="note">[পারা॰ ৩২]</span>।</p>
<p class="bodytext">ৰিম্হযে-যত্র <a name="M0.0380"></a> হি নাম সঞ্ঞী সমানো পঞ্চমত্তানং সকটসতানং সদ্দং ন সোস্সতি <span class="note">[দী॰ নি॰ ২.১৯২]</span>।</p>
<p class="bodytext">অনুত্থুননাদীসু-ন অত্তনা পটিচোদেস্সং, ন গণস্স আরোচেস্সং <span class="note">[পাচি॰ ৬৬৫]</span>, ন পুব্বে ধনমেসিস্সং <span class="note">[জা॰ ১.১২.৫০]</span>, ইতি পচ্ছানুতপ্পতি <span class="note">[জা॰ ১.১২.৫৩]</span>, ভূতানং নাপচাযিস্সং, পহু সন্তো ন পোসিস্সং, পরদারং অসেৰিস্সং <span class="note">[জা॰ ১.১২.৫৪]</span>, ন পুব্বে পযিরুপাসিস্সং <span class="note">[জা॰ ১.১২.৫৮]</span>, ইতি পচ্ছানুতপ্পতি <span class="note">[জা॰ ১.১২.৫০]</span>, অনেকজাতিসংসারং, সন্ধাৰিস্সং অনিব্বিসং <span class="note">[ধ॰ প॰ ১৫৩]</span>।</p>
<p class="bodytext">কত্থচি পন গাথাৰসেন একসকারলোপো, মিত্তো মিত্তস্স পানিযং, অদিন্নং পরিভুঞ্জিসং <span class="note">[জা॰ ১.১১.৫৯]</span>, নিরযম্হি অপচ্চিসং <span class="note">[থেরীগা॰ ৪৩৮]</span>, গচ্ছন্তো নং উদক্খিসং <span class="note">[গৰেসিতব্বং]</span>, যোনিসো পচ্চৰেক্খিসং <span class="note">[থেরগা॰ ৩৪৭]</span> ইচ্চাদি।</p>
<p class="bodytext">‘অ ঈ স্সা স্সত্যাদীনং ব্যঞ্জনস্সিউ’ ইতি ইআগমো, ভৰিস্সতি, ভৰিস্সন্তি, ভৰিস্সরে, ভৰিস্সসি, ভৰিস্সথ, ভৰিস্সামি, ভৰিস্সাম, ভৰিস্সতে, ভৰিস্সন্তে, ভৰিস্সরে, ভৰিস্সসে, ভৰিস্সব্হে, ভৰিস্সং, ভৰিস্সাম্হে।</p>
<p class="bodytext">অনুভোস্সতি, অনুভোস্সন্তি, অনুভোস্সরে ইচ্চাদি সুদ্ধকত্তুরূপং।</p>
<p class="bodytext">অনুভূযিস্সতি, অনুভূযিস্সন্তি, অনুভূযিস্সরে।</p>
<p class="bodytext"><a name="para603"></a><span class="paranum">৬০৩</span>. <span class="bld">ক্যস্স স্সে</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ক্যস্স লোপো হোতি ৰা স্সকারৰতি ৰিভত্তিম্হি।</p>
<p class="bodytext">তেন মগ্গো গমিস্সতি, গমীযিস্সতি ৰা, তেন মগ্গো অগমিস্সা, অগমীযিস্সা ৰাতি ৰিকপ্পেন ক্যস্স লোপো।</p>
<p class="bodytext">তেন <a name="M0.0381"></a> ভোগো অনুভৰিস্সতি, অনুভূযিস্সতি ৰা, তেন ভোগা অনুভৰিস্সন্তি, অনুভূযিস্সন্তি ৰা ইচ্চাদি সুদ্ধকম্মরূপং।</p>
<p class="bodytext">ভাৰিস্সতি, ‘ঊলস্সে’তি ইস্স এ, ভাৰেস্সতি, ভাৰযিস্সতিইচ্চাদি হেতুকত্তুরূপং।</p>
<p class="bodytext">তেন মগ্গো ভাৰীযিস্সতি, মগ্গা ভাৰীযিস্সন্তি ইচ্চাদি হেতুকম্মরূপং।</p>
<p class="centered">ইতি স্সত্যাদি।</p>
<p class="subhead">স্সাদি</p>
<p class="bodytext">অথ স্সাদি ৰুচ্চতে।</p>
<p class="bodytext"><a name="para604"></a><span class="paranum">৬০৪</span>. <span class="bld">এয্যাদোতিপত্তিযং স্সা স্সংসু স্সে স্সথ স্সং স্সাম্হা স্সথ স্সিংসু স্সসে স্সব্হে স্সিং স্সাম্হসে</span> <span class="note">[ক॰ ৪২২; রূ॰ ৪৭৫; নী॰ ৮৯৫; চং॰ ১.৩.১০৭; পা॰ ৩.৩.১৩৯; এয্যাদো ৰাতিপত্তিযং (বহূসু)]</span>।</p>
<p class="bodytext">এয্যাদিৰিসযে ক্রিযাতিপত্তিযং স্সাদযো ভৰন্তি। এয্যাদিৰিসযো নাম হেতুফলক্রিযাসম্ভৰো, তদুভযক্রিযায অভাৰো ক্রিযাতিপত্তি।</p>
<p class="bodytext">সা দুৰিধা অতীতা চ অনাগতা চ।</p>
<p class="bodytext">তত্থ অতীতাযং-সচে সো পঠমৰযে পব্বজ্জং অলভিস্সা, অরহা অভৰিস্সা <span class="note">[‘সচে পন নিক্খমিত্বা পব্বজিস্স, অরহত্তং পাপুণিস্স’ (ধম্মপদ অট্ঠ॰ ১)]</span> ইচ্চাদি।</p>
<p class="bodytext">অনাগতাযং-সচাহং ন গমিস্সং, মহাজানিযো সো অভৰিস্সা ইচ্চাদি।</p>
<p class="bodytext">‘আঈস্সাদীস্বউ <a name="M0.0382"></a> ৰা’ইতি ধাত্বাদিম্হি ৰিকপ্পেন অকারাগমো,‘অ ঈস্সা স্সত্যাদীনং ব্যঞ্জনস্সিউ’ ইতি স্সাদীসু ইআগমো, অভৰিস্সা, ভৰিস্সা, অভৰিস্সংসু, ভৰিস্সংসু, অভৰিস্সে, ভৰিস্সে, অভৰিস্সথ, ভৰিস্সথ, অভৰিস্সং, ভৰিস্সং, অভৰিস্সাম্হা, ভৰিস্সাম্হা, অভৰিস্সথ, ভৰিস্সথ, অভৰিস্সিংসু, ভৰিস্সিংসু, অভৰিস্সসে, ভৰিস্সসে, অভৰিস্সব্হে, ভৰিস্সব্হে, অভৰিস্সিং, ভৰিস্সিং, অভৰিস্সাম্হসে, ভৰিস্সাম্হসে।</p>
<p class="bodytext">‘আঈঊ’ইচ্চাদিনা স্সা, স্সাম্হানং রস্সত্তে-সো অভৰিস্স, ভৰিস্স, মযং অভৰিস্সাম্হ, ভৰিস্সাম্হ। ‘এয্যাথস্সে’ইচ্চাদিনা স্সেস্স অত্তে-ত্বং অভৰিস্স, ভৰিস্স ইচ্চাদীনি রূপচতুক্কানি যথাসম্ভৰং যোজেতব্বানি।</p>
<p class="centered">ইতিস্সাদি।</p>
<p class="centered">ভূধাতুরূপং নিট্ঠিতং।</p>
<p class="centered">অট্ঠৰিভত্তুপ্পত্তিরাসি নিট্ঠিতো।</p>
<p class="subhead">ভূৰাদিগণ</p>
<p class="subhead">সরন্তধাতু</p>
<p class="subhead">আকারন্তধাতুরূপ</p>
<p class="bodytext">ইতো পট্ঠায সরন্তধাতুযো সরানুক্কমেন, ব্যঞ্জনন্তধাতুযো অক্খরানুক্কমেন ৰুচ্চন্তে।</p>
<p class="bodytext">কচ্চাযনগন্থে অনেকস্সরধাতুযো ইধ ব্যঞ্জনন্তধাতুযো নাম। তস্মা ইধ ধাত্বন্তসরলোপকিচ্চং নাম নত্থি।</p>
<p class="bodytext">খা, খ্যা-কথনে, গা-সদ্দে, ঘা-গন্ধোপাদানে, ঞা-পঞ্ঞাযনে অৰবোধনে চ, ঠা-গতিনিৰত্তিযং, তা-পালনে, থা-ঠানে <a name="M0.0383"></a>, দা-দানে, ধা-ধারণে, পা-পানে, ফা-ৰুদ্ধিযং, ভা-দিত্তিযং, মা-মানে, যা-গতিযং, লা-আদানে ছেদনে চ, ৰা-গতি, বন্ধ, গন্ধনেসু, সা-অস্সাদনে তনুকরণে অন্তকম্মনি চ, হা-চাগে, ন্হা-সোচেয্যে।</p>
<p class="bodytext">ত্যাদ্যুপ্পত্তি, কত্তরিলো, মহাৰুত্তিনা সরে পরে আদন্তম্হা ক্বচি যাগমো, অক্খাতি। পরস্সরলোপো, অক্খাযতি, ক্রিযং আখ্যাতি, আখ্যাযতি, জাতিং অক্খাহি পুচ্ছিতো <span class="note">[সু॰ নি॰ ৪২৩]</span>, সঙ্গাযতি, সঙ্গাযিংসু মহেসযো <span class="note">[ৰি॰ ৰ॰ অট্ঠ॰ গন্থারম্ভকথা]</span>, গন্ধং ঘাযতি, পঞ্ঞাযতি, পঞ্ঞাযন্তি, পঞ্ঞাযতু, পঞ্ঞাযন্তু।</p>
<p class="bodytext">কম্মে ক্যো, ধম্মো ঞাযতি, ধম্মা ঞাযন্তি, ৰিঞ্ঞাযতি, ৰিঞ্ঞাযন্তি।</p>
<p class="bodytext">পযোজকব্যাপারে-ণাপি, ঞাপেতি, ঞাপেন্তি, ঞাপযতি, ঞাপযন্তি।</p>
<p class="bodytext">কম্মে-ঞাপীযতি, ঞাপীযন্তি, ঠাতি, ঠান্তি, ওপুপ্ফা পদ্মা ঠান্তি, মালাৰ গন্থিতা ঠান্তি, ধজগ্গানেৰ দিস্সরে <span class="note">[জা॰ ২.২২.১৯৮৯]</span>।</p>
<p class="bodytext"><a name="para605"></a><span class="paranum">৬০৫</span>. <span class="bld">ঞ্চীলস্সে</span> <span class="note">[ক॰ ৫১০; রূ॰ ৪৮৭; নী॰ ১০২৩]</span>।</p>
<p class="bodytext">ঞানুবন্ধস্স ঈআগমস্স চ কত্তরি ৰিহিতস্স লপচ্চযস্স চ ক্বচি এত্তং হোতীতি লস্স এত্তং।</p>
<p class="bodytext">অধিট্ঠেতি, অধিট্ঠেন্তি।</p>
<p class="bodytext"><a name="para606"></a><span class="paranum">৬০৬</span>. <span class="bld">ঠাপানং তিট্ঠপিৰা</span> <span class="note">[ক॰ ৪৬৮-৯; রূ॰ ৪৯২-৪; নী॰ ৯৪৯]</span>।</p>
<p class="bodytext">ঠা, পানং তিট্ঠ, পিৰা হোন্তি ন্ত, মান, ত্যাদীসু।</p>
<p class="bodytext">তিট্ঠতি, তিট্ঠন্তি।</p>
<p class="bodytext"><a name="para607"></a><span class="paranum">৬০৭</span>. <span class="bld">পাদিতো ঠাস্স ৰা ঠহো ক্বচি</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">পাদযো <a name="M0.0384"></a> উপসগ্গা পাদি নাম, পাদিতো পরস্স ঠাস্স ঠহো হোতি ৰা ক্বচি।</p>
<p class="bodytext">সণ্ঠহতি, সণ্ঠহন্তি, সণ্ঠাতি, সণ্ঠান্তি, উপট্ঠহতি, উপট্ঠহন্তি, উপট্ঠাতি, উপট্ঠান্তি।</p>
<p class="bodytext">কম্মে –</p>
<p class="bodytext"><a name="para608"></a><span class="paranum">৬০৮</span>. <span class="bld">অঞ্ঞাদিস্সি ক্যে</span> <span class="note">[ক॰ ৫০২; রূ॰ ৪৯৩; নী॰ ১০১৫; ‘অঞ্ঞাদিস্সাসীক্যে’ (বহূসু)]</span>।</p>
<p class="bodytext">ঞাদিতো অঞ্ঞস্স আকারন্তক্রিযত্থস্স ই হোতি ক্যে পরম্হি।</p>
<p class="bodytext">অধিট্ঠীযতি, অধিট্ঠীযন্তি, উপট্ঠীযতি, উপট্ঠীযন্তি।</p>
<p class="bodytext">অঞ্ঞাদিস্সাতি কিং? ঞাযতি, ঞাযন্তি, আক্খাযতি, আক্খাযন্তি, আখ্যাযতি, আখ্যাযন্তি।</p>
<p class="bodytext">ণাপিম্হি-পতিট্ঠাপেতি, পতিট্ঠাপেন্তি, পতিট্ঠাপযতি, পতিট্ঠাপযন্তি।</p>
<p class="bodytext">অজ্ঝত্তনিম্হি ৰিকপ্পেন সাগমো, অট্ঠাসি, পতিট্ঠাসি, অধিট্ঠহি, অধিট্ঠাসি, অধিট্ঠেসি, সণ্ঠহি, সণ্ঠাসি, উপট্ঠহি, উপট্ঠাসি।</p>
<p class="bodytext">‘উংস্সিংস্বংসূ’তি উংস্স ইংসু, অংসু, অধিট্ঠহিংসু, সণ্ঠহিংসু, উপট্ঠহিংসু। অত্থমেন্তম্হি সূরিযে, ৰাল়া পন্থে উপট্ঠহুং <span class="note">[জা॰ ২.২২.২১৮৬]</span>। অট্ঠংসু, উপট্ঠহংসু।</p>
<p class="bodytext">পরছক্কে-অট্ঠা বুদ্ধস্স সন্তিকে <span class="note">[সু॰ নি॰ ৪৩১]</span>।</p>
<p class="bodytext">কম্মে-অধিট্ঠিযি, অধিট্ঠিযিংসু, উপট্ঠিযি, উপট্ঠিযিংসু।</p>
<p class="bodytext">ণাপিম্হি-পতিট্ঠাপেসি <a name="M0.0385"></a>, পতিট্ঠাপযি, সণ্ঠাপেসি, সণ্ঠাপযি।</p>
<p class="bodytext">‘এওন্তাসু’ন্তি উংস্সসুং, সরলোপো, অট্ঠাসুং, উপট্ঠাসুং, পতিট্ঠাপেসুং, সণ্ঠাপেসুং, পতিট্ঠাপযুং, সণ্ঠাপযুং, পতিট্ঠাপযিংসু, সণ্ঠাপযিংসু।</p>
<p class="bodytext">স্সত্যাদিম্হি-ঠস্সতি, ঠস্সন্তি, রস্সত্তং, উপট্ঠিস্সতি, উপট্ঠিস্সন্তি, অহং ভোতিং উপট্ঠিস্সং <span class="note">[জা॰ ২.২২.১৯৩৪]</span>, সণ্ঠহিস্সতি, সণ্ঠহিস্সন্তি।</p>
<p class="bodytext">ণাপিম্হি-পতিট্ঠাপেস্সতি, পতিট্ঠাপেস্সন্তি।</p>
<p class="bodytext">তা-পালনে, ভযং তাযতি।</p>
<p class="bodytext">থা-ঠানে, অৰত্থাতি, অৰত্থাযতি, ৰিত্থাযতি, ৰিত্থাযন্তি, মা খো ৰিত্থাসি <span class="note">[মহাৰ॰ ১২৬]</span>।</p>
<p class="bodytext">দা-দানে, ‘ঊলস্সে’তি লস্স এত্তং, দেতি, দেন্তি, দেসি, দেথ, দেমি, দেম।</p>
<p class="bodytext">‘পরোক্খাযঞ্চা’তি সুত্তে চসদ্দেন দাস্স দ্বিত্তং। ‘রস্সো পুব্বস্সা’তি পুব্বস্স রস্সত্তং, দদাতি, দদন্তি, দদাসি, দদাথ, দদামি, দদাম।</p>
<p class="bodytext"><a name="para609"></a><span class="paranum">৬০৯</span>. <span class="bld">দাস্স দং ৰা মিমেস্বদ্বিত্তে</span> <span class="note">[ক॰ ৪৮২; রূ॰ ৫০৮; নী॰ ৯৭২]</span>।</p>
<p class="bodytext">অদ্বিত্তে দাস্স দং হোতি ৰা মি, মেসু, নিগ্গহীতস্স ৰগ্গন্তত্তং।</p>
<p class="bodytext">দম্মি, দম্ম।</p>
<p class="bodytext">অদ্বিত্তেতি কিং? দদামি, দদাম।</p>
<p class="bodytext"><a name="para610"></a><span class="paranum">৬১০</span>. <span class="bld">দাস্সিযঙ</span> <span class="note">[ক॰ ৫০২; রূ॰ ৪৯৩; নী॰ ১০১৪]</span>।</p>
<p class="bodytext">পাদিতো <a name="M0.0386"></a> পরস্স দাস্স ইযঙ হোতি ক্বচি।</p>
<p class="bodytext">‘ইযঙ’ ইতি সুত্তৰিভত্তেন অঞ্ঞধাতূনম্পি। জা-হানিযং, অপ্পেন বহুং জিয্যাম <span class="note">[জা॰ ১.২.৫২]</span>, তস্সেৰা’নুৰিধিয্যতি <span class="note">[জা॰ ১.২.৬৭]</span>, ৰিধুরস্স হদযং ধনিযতি <span class="note">[জা॰ ২.২২.১৩৫০]</span>, নিহীযতি তস্স যসো <span class="note">[জা॰ ১.১০.৬০; অ॰ নি॰ ৪.১৭]</span>, একো রাজা ৰিহিয্যসি <span class="note">[জা॰ ২.২২.১৭৫০]</span>, সো পহীযিস্সতি <span class="note">[সং॰ নি॰ ১.২৪৯]</span> ইচ্চাদি।</p>
<p class="bodytext">আদিযতি, আদিযন্তি, উপাদিযতি, উপাদিযন্তি, সমাদিযতি, সমাদিযন্তি, সিক্খাপদং সমাদিযামি <span class="note">[খু॰ পা॰ ২.১]</span>, ৰত্তং সমাদিযামি <span class="note">[চূল়ৰ॰ ৮৫]</span>।</p>
<p class="bodytext"><a name="para611"></a><span class="paranum">৬১১</span>. <span class="bld">গম ৰদ দানং ঘম্ম ৰজ্জ দজ্জা</span> <span class="note">[ক॰ ৪৯৯-৫০০-১; রূ॰ ৪৪৩-৪৮৬-৫০৭; নী॰ ১০১৩, ১০০৫-১০০৬]</span>।</p>
<p class="bodytext">এতেসং ঘম্ম, ৰজ্জ, দজ্জা হোন্তি ৰা ন্ত, মান, ত্যাদীসু।</p>
<p class="bodytext">দজ্জতি, দজ্জন্তি, দজ্জসি, দজ্জথ, দজ্জামি, দজ্জাম।</p>
<p class="bodytext">‘ঊলস্সে’তি লস্স এত্তং, দজ্জেতি, দজ্জেন্তি।</p>
<p class="bodytext">কম্মে ‘অঞ্ঞাদিস্সি ক্যে’তি ক্যম্হি আস্স ইত্তং, দিযতি, দিযন্তি।</p>
<p class="bodytext">দীঘত্তে-দীযতি, দীযন্তি।</p>
<p class="bodytext">দ্বিত্তে-দিয্যতি, দিয্যন্তি, দজ্জীযতি, দজ্জীযন্তি।</p>
<p class="bodytext">ণাপিম্হি-দাপেতি, দাপেন্তি, দাপযতি, দাপযন্তি।</p>
<p class="bodytext">পাদিপুব্বে রস্সো, সমাদপেতি <span class="note">[ম॰ নি॰ ২.৩৮৭; ৩.২৭৬]</span>, সমাদপেন্তি, সমাদপযতি, সমাদপযন্তি।</p>
<p class="bodytext">কম্মে-দাপীযতি <a name="M0.0387"></a>, দাপীযন্তি, সমাদপীযতি, সমাদপীযন্তি।</p>
<p class="bodytext">এয্যাদিম্হি মহাৰুত্তিনা দজ্জতো এয্যাদীনং অন্তস্স এয্যস্স লোপো ৰা, দানং দজ্জা, দদেয্য, দজ্জুং, দদেয্যুং, দজ্জাসি, দদেয্যাসি, দজ্জাথ, দদেয্যাথ, দজ্জামি, দদেয্যামি, দজ্জাম, দদেয্যাম, অহং দজ্জং, দদেয্যং, মযং দজ্জাম্হে, দদেয্যাম্হে।</p>
<p class="bodytext">অত্রিমা পাল়ী-দজ্জা সপ্পুরিসো দানং <span class="note">[জা॰ ২.২২.২২৬১]</span>, উপাযনানি মে দজ্জুং <span class="note">[জা॰ ২.২২.২৪]</span>, মাতরং কেন দোসেন, দজ্জাসি দকরক্খিনো <span class="note">[জা ১.১৬.২২৭]</span>। তানি অম্মায দজ্জেসি <span class="note">[জা॰ ২.২২.২১৪৯]</span>, ছট্ঠাহং দজ্জমত্তানং, নেৰ দজ্জং মহোসধং <span class="note">[জা॰ ১.১৬.২২৫]</span>।</p>
<p class="bodytext">অজ্ঝত্তনিম্হি-অদদি, অদাসি, অদদুং, অদংসু, অদজ্জি, অদজ্জুং, ত্বং অদদো। ৰরঞ্চে মে অদো সক্ক <span class="note">[জা॰ ২.১৭.১৪২]</span>।</p>
<p class="bodytext">পরছক্কে-সো দানং অদা, ব্রাহ্মণস্স অদা দানং, সিৰীনং রট্ঠৰড্ঢনো <span class="note">[জা॰ ২.২২.২১১৭]</span>।</p>
<p class="bodytext">স্সত্যাদিম্হি-দাস্সতি, দাস্সন্তি, দদিস্সতি, দদিস্সন্তি, দজ্জিস্সতি, দজ্জিস্সন্তি।</p>
<p class="bodytext">দাইচ্চস্স দিচ্ছ, পৰেচ্ছাদেসম্পি ইচ্ছন্তি, ৰিপুলং অন্নং পানঞ্চ, সমণানং পৰেচ্ছসি <span class="note">[থেরীগা॰ ২৭২]</span>। অপ্পস্মেকে পৰেচ্ছন্তি, বহুনেকে ন দিচ্ছরে <span class="note">[সং॰ নি॰ ১.৩৩]</span>। দেৰো সম্মা ধারং পৰেচ্ছতু। ভোজনং ভোজনত্থীনং, সম্মদেৰ পৰেচ্ছথ।</p>
<p class="bodytext">ধা-ধারণে, সন্ধাতি, ৰিধাতি, নিধেতি, নিধেন্তি। ৰিধেতি, ৰিধেন্তি।</p>
<p class="bodytext">‘পরোক্খাযঞ্চা’তি চসদ্দেন দ্বিত্তং। ‘দুতিযচতুত্থান…’ন্তি ধস্স দত্তং। ‘রস্সো পুব্বস্সা’তি পুব্বস্স রস্সো।</p>
<p class="bodytext"><a name="para612"></a><span class="paranum">৬১২</span>. <span class="bld">ধাস্স হো</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">দ্বিত্তে <a name="M0.0388"></a> পরস্স ধাস্স হো হোতি।</p>
<p class="bodytext">সদ্দহাতি, সদ্দহতি ৰা। সদ্দহাতি তথাগতস্স বোধিং। ৰিদহাতি, নিদহাতি, সদ্দহন্তি, ৰিদহন্তি, নিদহন্তি।</p>
<p class="bodytext">‘মযদা সরে’তি সুত্তে ‘মযদা’তি সুত্তৰিভত্তিযা ব্যঞ্জনেপি নিগ্গহীতস্স দত্তং, কম্মং সদ্দহাতি, কম্মফলং সদ্দহাতি, সদ্দহন্তি, ৰত্থং পরিদহাতি, পরিদহন্তি।</p>
<p class="bodytext">কম্মে-সন্ধীযতি, সন্ধীযন্তি, সন্ধিয্যতি, সন্ধিয্যন্তি, ৰিধিয্যতি। নৰেন সুখদুক্খেন, পোরাণং অপিধিয্যতি <span class="note">[জা॰ ১.২.১১৪]</span>।</p>
<p class="bodytext">ণাপিম্হি-নিধাপেতি, নিধাপেন্তি, নিধাপযতি, নিধাপযন্তি।</p>
<p class="bodytext">কম্মে-নিধাপীযতি, নিধাপীযন্তি।</p>
<p class="bodytext">এয্যাদিম্হি-সদ্দহেয্যং, সদ্দহেয্যুং।</p>
<p class="bodytext">ঈআদিম্হি-সদ্দহি, সদ্দহিংসু। তত্র ভিক্খৰো সমাদহিংসু <span class="note">[দী॰ নি॰ ২.৩৩২]</span>, সমাদহংসু ৰা।</p>
<p class="bodytext">পা-পানে, পাতি, পান্তি।</p>
<p class="bodytext">‘ঠাপানং তিট্ঠপিৰা’তি পাস্স পিৰো, পিৰতি, পিৰন্তি।</p>
<p class="bodytext">কম্মে-পীযতি, পীযন্তি।</p>
<p class="bodytext">ণিম্হি-‘আস্সা ণাপিম্হি যুক’ ইতি সুত্তেন ণানুবন্ধে আস্স অন্তে যাগমো, পুত্তং থঞ্ঞং পাযেতি, পাযেন্তি, পাযযতি, পাযযন্তি।</p>
<p class="bodytext">কম্মে-পাযীযতি, পাযীযন্তি।</p>
<p class="bodytext">স্সত্যাদিম্হি-পস্সতি, পস্সন্তি, পিস্সতি, পিস্সন্তি।</p>
<p class="bodytext">অত্রিমা <a name="M0.0389"></a> পাল়ী-অযঞ্হি তে মযা’রুল়্হো, সরো পিস্সতি লোহিতং <span class="note">[জা॰ ২.২২.১৯৬৮]</span>,অগ্গোদকানি পিস্সামি, যূথস্স পুরতো ৰজং <span class="note">[জা॰ ১.৮.১৪]</span>। নল়েন ৰারিং পিস্সাম, ন চ মং ত্বং ৰধিস্সসি <span class="note">[জা॰ ১.১.২০]</span>।</p>
<p class="bodytext">ভা-দিত্তিযং, ভাতি, রত্তিমাভাতি চন্দিমা <span class="note">[ধ॰ প॰ ৩৮৭]</span>, দিসা ভন্তি ৰিরোচমানা <span class="note">[ম॰ নি॰ ১.৫০৩]</span>, দদ্দল্লমানা আভন্তি <span class="note">[ৰি॰ ৰ॰ ৭৩৮; জা॰ ২.২২.৫০৮]</span>, পটিভাতি, পটিভন্তি, পটিভাতু, পটিভন্তু তং চুন্দ বোজ্ঝঙ্গা <span class="note">[সং॰ নি॰ ৫.১৯৭]</span>, তিস্সো মং উপমাযো পটিভংসু <span class="note">[ম॰ নি॰ ১.৩৭৪]</span>, রত্তি ৰিভাতি, ৰিভাযতি।</p>
<p class="bodytext">মা-মানে, দ্বিত্তং রস্সো চ, মমাযতি, মমাযন্তি। যেমং কাযং মমাযন্তি, অন্ধা বালা পুথুজ্জনা <span class="note">[থেরগা॰ ৫৭৫]</span>।</p>
<p class="bodytext">যা-গতিযং, যাতি, যন্তি, যাযতি, যাযন্তি, যাযন্ত’ মনুযাযন্তি <span class="note">[জা॰ ২.২২.১৭৫৩]</span>, উয্যাতি, উয্যন্তি, নিয্যাতি, নিয্যন্তি ধীরা লোকম্হা, হিত্বা মারং সৰাহনং। অনুযাতি, অনুযন্তি, অনুপরিযাযতি, অনুপরিযাযন্তি।</p>
<p class="bodytext">লা-আদানে, লাতি।</p>
<p class="bodytext">ৰা-গতি, গন্ধনেসু, ৰাতি দেৰেসু উত্তমো <span class="note">[ধ॰ প॰ ৫৬]</span>, ৰাতো ৰাযতি, ৰাযন্তি, নিব্বাতি, নিব্বন্তি, নিব্বাযতি, নিব্বাযন্তি, পরিনিব্বাতি, পরিনিব্বাযতি।</p>
<p class="bodytext">ণাপিম্হি-নিব্বাপেতি, নিব্বাপযতি।</p>
<p class="bodytext">ঈআদিম্হি-পরিনিব্বাযি, পরিনিব্বাযিংসু।</p>
<p class="bodytext">স্সত্যাদিম্হি-পরিনিব্বিস্সতি, পরিনিব্বিস্সন্তি, পরিনিব্বাযিস্সতি, পরিনিব্বাযিস্সন্তি।</p>
<p class="bodytext">সা-অস্সাদন, তনুকরণ, অন্তক্রিযাসু, সাতি, সাযতি, সাযন্তি, পরিযোসাযন্তি।</p>
<p class="bodytext">ণাপিম্হি-ওসাপেতি <a name="M0.0390"></a>, পরিযোসাপেতি, ওসাপযতি, পরিযোসাপযতি।</p>
<p class="bodytext">কম্মে-ওসাপীযতি, পরিযোসাপীযতি।</p>
<p class="bodytext">হা-চাগে, পহাতি, পহাযতি, পহাযন্তি।</p>
<p class="bodytext">কত্তু, কম্মনি ক্যো, ঈউআগমো, হিয্যোতি হিয্যতি পোসো <span class="note">[জা॰ ১.১৫.৩৪৮]</span>, নিহিয্যতি তস্স যসো <span class="note">[অ॰ নি॰ ৪.১৭; জা॰ ১.১০.৬০]</span>, ত্বং একো অৰহিয্যসি, দ্বিত্তং রস্সো চ।</p>
<p class="bodytext"><a name="para613"></a><span class="paranum">৬১৩</span>. <span class="bld">কৰগ্গহানং চৰগ্গজা</span> <span class="note">[ক॰ ৪৬২-৪; রূ॰ ৪৬৭-৫০৪; নী॰ ৯৪৩-৫; চং॰ ৬.২.১১৬; পা॰ ৭.৪.৬২]</span>।</p>
<p class="bodytext">দ্বিত্তে পুব্বেসং কৰগ্গ, হানং চৰগ্গ, জা হোন্তি।</p>
<p class="bodytext">জহাতি, পজহাতি, জহন্তি, পজহন্তি।</p>
<p class="bodytext">কম্মে-পহীযতি, পহীযন্তি।</p>
<p class="bodytext">রস্সত্তে-পহিযতি, পহিযন্তি।</p>
<p class="bodytext">দ্বিত্তে-পহিয্যতি, পহিয্যন্তি, পজহীযতি, পজহীযন্তি।</p>
<p class="bodytext">ণাপিম্হি-হাপেতি, হাপেন্তি, হাপযতি, হাপযন্তি, জহাপেতি, জহাপেন্তি, জহাপযতি, জহাপযন্তি।</p>
<p class="bodytext">কম্মে-হাপীযতি, জহাপীযতি।</p>
<p class="bodytext">ঈআদিম্হি-পহাসি, পহাসুং, পজহি, পজহিংসু।</p>
<p class="bodytext"><a name="para614"></a><span class="paranum">৬১৪</span>. <span class="bld">হাতো হ</span> <span class="note">[ক॰ ৪৮০; রূ॰ ৪৯০; নী॰ ৯৬১]</span>।</p>
<p class="bodytext">হাতো পরস্স স্স-কারস্স হ হোতি ৰা।</p>
<p class="bodytext">‘‘হাহিসি <a name="M0.0391"></a> ত্বং জীৰলোক’’ন্তি <span class="note">[জা॰ ১.৫.৩৬]</span> পাল়ি, হাহিতি, হাহিন্তি, হাহতি, হাহন্তি, জহিস্সতি, হিস্সতি, অঞ্ঞমঞ্ঞং ৰধিত্বান, খিপ্পং হিস্সাম জীৰিতং <span class="note">[জা॰ ২.২২.৬৭৩]</span>।</p>
<p class="bodytext">ন্হা-সোচেয্যে, ন্হাতি, ন্হাযতি, ন্হাযন্তি।</p>
<p class="bodytext">মহাৰুত্তিনা ব্যঞ্জনৰড্ঢনে, নহাতি, নহাযতি, নহাযন্তি।</p>
<p class="centered">ইতি ভূৰাদিগণে আকারন্তধাতুরূপং।</p>
<p class="subhead">ইৰণ্ণন্তধাতুরূপ</p>
<p class="bodytext">ই-গতিযং অজ্ঝাযনে চ, খি-খযে পকাসনে চ, চিচযে, জি-জযে, ডী-ৰেহাসগতিযং, নী-নযে, ভী-ভযে, লী-লযে, সী-সযে, ম্হি-হাসে।</p>
<p class="bodytext">ত্যাদ্যুপ্পত্তি, কত্তরি লো, এতি, এন্তি, এসি, এথ, এমি, এম, ৰেতি, ৰেন্তি, সমেতি, সমেন্তি, অব্ভেতি, অব্ভেন্তি, অভিসমেতি, অভিসমেন্তি, অৰেতি, অৰেন্তি, সমৰেতি, সমৰেন্তি, অপেতি, অপেন্তি, উপেতি, উপেন্তি, অন্বেতি, অন্বেন্তি, অচ্চেতি, অচ্চেন্তি, পচ্চেতি, পচ্চেন্তি, অজ্ঝেতি, অজ্ঝেন্তি, উদেতি, উদেন্তি, সমুদেতি, সমুদেন্তি, পরিযেতি, পরিযেন্তি, উপযতি, উপযন্তি, অচ্চযতি, অচ্চযন্তি, উদযতি, সমুদযতি।</p>
<p class="bodytext">এতু, সমেতু, এন্তু, সমেন্তু, এহি, সমেহি, এথ, সমেথ, এথ ব্যগ্ঘা নিৰত্তব্হো, পচ্চুপেথ মহাৰনং <span class="note">[জা॰ ১.৩.৬৬]</span>।</p>
<p class="bodytext">মহাৰুত্তিনা ইধাতুম্হা এয্যাদীনং একারস্স লোপো, ন চ অপত্বা দুক্খস্সন্তং <span class="note">[সং॰ নি॰ ১.১০৭]</span>, ৰিস্সাসং এয্য পণ্ডিতো, যদা তে পহিণেয্যামি, তদা এয্যাসি খত্তিয <span class="note">[জা॰ ২.২২.৬৩৫]</span>।</p>
<p class="bodytext">ঈআদিম্হি <a name="M0.0392"></a> ‘পরো ক্বচী’তি ৰিভত্তিসরলোপো, ধম্মং অভিসমি, অভিসমিংসু।</p>
<p class="bodytext">‘এওন্তা সু’ন্তি উংস্স সুং, অভিসমেসুং, অভিসমযুং, অভিসমযিংসু।</p>
<p class="bodytext">স্সত্যাদিম্হি –</p>
<p class="bodytext"><a name="para615"></a><span class="paranum">৬১৫</span>. <span class="bld">এতিস্মা</span> <span class="note">[ক॰ ৪৮০; রূ॰ ৪৯০; নী॰ ৯৬১]</span>।</p>
<p class="bodytext">‘এতী’তি ধাতুনিদ্দেসো তিসদ্দো, ইধাতুম্হা পরস্স স্সকারস্স হি হোতি ৰা।</p>
<p class="bodytext">এহিতি, এস্সতি। বোধিরুক্খমুপেহিতি <span class="note">[বু॰ ৰং॰ ২.৬৩]</span>, নেরঞ্জরমুপেহিতি <span class="note">[বু॰ ৰং॰ ২.৬৩]</span>, উপেস্সতি, তদা এহিন্তি মে ৰসং <span class="note">[জা॰ ১.১.৩৩]</span>, ততো নিব্বানমেহিসি <span class="note">[চূল়ৰ॰ ৩৮২ তস্সুদ্দানং]</span>, ন পুনং জাতিজরং উপেহিসি <span class="note">[ধ॰ প॰ ২৩৮]</span>। সুত্তৰিভত্তেন অঞ্ঞধাতূহিপি, কথং জীৰিহিসি ত্বং <span class="note">[অপ॰ থের ১.৩.১৩]</span>, জাযিহিতিপ্পসাদো <span class="note">[জা॰ ২.১৭.১৪৫]</span>, পঞ্ঞাযিহিন্তি এতা দহরা <span class="note">[জা॰ ২.১৭.১৯৭]</span>।</p>
<p class="bodytext">স্সাদিম্হি ‘‘সচে পুত্তং সিঙ্গালানং, কুক্কুরানং অদাহিসী’’তি <span class="note">[গৰেসিতব্বং]</span> পাল়ি, ‘অদাহিসী’তি চ অদদিস্সসেত্যত্থো।</p>
<p class="bodytext">খি-খযে অৰণ্ণপকাসনে চ, খযতি, খযন্তি।</p>
<p class="bodytext">খিতো যাগমো, ৰিকপ্পেন যস্স দ্বিত্তং, কপ্পো খীযেথ, ৰণ্ণো ন খীযেথ তথাগতস্স <span class="note">[দী॰ নি॰ অট্ঠ॰ ১.৩০৪]</span>, উজ্ঝাযন্তি খীযন্তি <span class="note">[পারা॰ ৮৮]</span>, অৰণ্ণং পকাসেন্তীতি অত্থো। খিয্যতি, খিয্যন্তি, আযু খিয্যতি মচ্চানং, কুন্নদীনংৰ ওদকং <span class="note">[সং॰ নি॰ ১.১৪৬]</span>।</p>
<p class="bodytext">চি-চযে, সমুচ্চেতি, সমুচ্চযতি।</p>
<p class="bodytext"><a name="para616"></a><span class="paranum">৬১৬</span>. <span class="bld">নিতো চিস্স ছো</span> <span class="note">[ক॰ ২০; রূ॰ ২৭; নী॰ ৫০]</span>।</p>
<p class="bodytext">নিতো <a name="M0.0393"></a> পরস্স চিস্স চ-কারস্স ছো হোতি।</p>
<p class="bodytext">নিচ্ছযতি, ৰিনিচ্ছযতি, ৰিনিচ্ছযন্তি, ৰিনিচ্ছেতি, ৰিনিচ্ছেন্তি,</p>
<p class="bodytext">কম্মে ক্যো –</p>
<p class="bodytext"><a name="para617"></a><span class="paranum">৬১৭</span>. <span class="bld">দীঘো সরস্স</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">সরন্তস্স ধাতুস্স দীঘো হোতি ক্যম্হীতি ইকারু’কারানং ক্যম্হি ৰিকপ্পেন দীঘো।</p>
<p class="bodytext">সমুচ্চীযতি সমুচ্চীযন্তি, ৰিনিচ্ছীযতি, ৰিনিচ্ছীযন্তি।</p>
<p class="bodytext">জি-জযে, জেতি, জেন্তি, ৰিজেতি, ৰিজেন্তি, পরাজেতি, পরাজেন্তি, জযতি, জযন্তি, ৰিজযতি, ৰিজযন্তি, পরাজযতি, পরাজযন্তি।</p>
<p class="bodytext">কম্মে ক্যম্হি দীঘো, ন তং জিতং সাধু জিতং, যং জিতং অৰজীযতি। তং খো জিতং সাধু জিতং, যং জিতং নাৰজীযতি <span class="note">[জা॰ ১.১.৭০]</span>।</p>
<p class="bodytext">ণাপিম্হি পুব্বস্সরলোপো ৰা, জাপেতি, জাপযতি। যো ন হন্তি ন ঘাতেতি, ন জিনাতি ন জাপযে <span class="note">[জা॰ ১.১০.১৪৪]</span>। জযাপেতি, জযাপযতি, জযাপীযতি, জযাপীযন্তি, জযতু, জযন্তু।</p>
<p class="bodytext">ঈআদিম্হি-অজেসি, অজেসুং, ৰিজেসি, ৰিজেসুং, অজযি, অজযুং, অজযিংসু, ৰিজযি, ৰিজযুং, ৰিজযিংসু, জেস্সতি, ৰিজেস্সতি, পরাজেস্সতি, জযিস্সতি, ৰিজযিস্সতি, পরাজযিস্সতি।</p>
<p class="bodytext">ডী-ৰেহাসগতিযং, সকুণো ডেতি, ডেন্তি <span class="note">[দী॰ নি॰ ১.২১৫; অ॰ নি॰ ৪.১৯৮]</span>। পাসং ওড্ডেতি, ওড্ডেন্তি।</p>
<p class="bodytext">নী-নযে <a name="M0.0394"></a>, নেতি, নেন্তি, ৰিনেতি, ৰিনেন্তি, নযতি, নযন্তি, ৰিনযতি, ৰিনযন্তি।</p>
<p class="bodytext">কম্মে-নীযতি, নীযন্তি।</p>
<p class="bodytext">দ্বিত্তে-নিয্যতি, নিয্যন্তি, নিয্যরে।</p>
<p class="bodytext">ণাপিম্হি আযাদেসস্স রস্সো, নযাপেতি, নযাপেন্তি, নযাপযতি, নযাপযন্তি।</p>
<p class="bodytext">কম্মে-নযাপীযতি, নযাপীযন্তি।</p>
<p class="bodytext">ঈআদিম্হি-নেসি, নেসুং, ৰিনেসি, ৰিনেসুং, আনেসি, আনেসুং, অনযি, নযি, অনযিংসু, নযিংসু, আনযি, আনযিংসু, ৰিনযি, ৰিনযিংসু।</p>
<p class="bodytext">স্সত্যাদিম্হি-নেস্সতি, নেস্সন্তি, নযিস্সতি, নযিস্সন্তি।</p>
<p class="bodytext">ভী-ভযে, ভেতি। মা ভেথ কিং সোচথ মোদথব্হো <span class="note">[জা॰ ১.১২.২৭]</span>, ৰিভেমি এতং অসাধুং, উগ্গতেজো হি ব্রাহ্মণো <span class="note">[জা॰ ২.১৭.১০৩]</span>। ভাযতি, ভাযন্তি।</p>
<p class="bodytext">কারিতে মহাৰুত্তিনা সাগমো ৰা, ভীসেতি, ভীসযতি, ভীসাপেতি, ভীসাপযতি। ভিক্খুং ভীসেয্য ৰা ভীসাপেয্য ৰা <span class="note">[পাচি॰ ৩৪৬-৩৪৭]</span>।</p>
<p class="bodytext">সী-সযে, সেতি, সেন্তি, অতিসেতি, অতিসেন্তি, সযতি, সযন্তি।</p>
<p class="bodytext">কম্মে-অতিসীযতি, অতিসীযন্তি।</p>
<p class="bodytext">ণাপিম্হি রস্সো, সযাপেতি, সযাপযতি।</p>
<p class="bodytext">ণিম্হি-সাযেতি, সাযযতি, সাযেসুং দীনমানসা <span class="note">[অপ॰ থের ২.৫৪.৪৮]</span>।</p>
<p class="bodytext">ম্হি-হাসে <a name="M0.0395"></a>, উম্হেতি, উম্হযতি, ৰিম্হেতি, ৰিম্হযতি, ন নং উম্হযতে দিস্বা, ন চ নং পটিনন্দতি <span class="note">[জা॰ ১.২.৯৩]</span>।</p>
<p class="bodytext">কম্মে-উম্হীযতি, ৰিম্হীযতি।</p>
<p class="bodytext">কারিতে পুব্বস্সরলোপো, সচে মং নাগনাসূরূ, উম্হাযেয্য পভাৰতী। সচে মং নাগনাসূরূ, পম্হাযেয্য পভাৰতী <span class="note">[জা॰ ২.২০.১৭]</span>।</p>
<p class="centered">ইতি ভূৰাদিগণে ইৰণ্ণন্তধারূপং।</p>
<p class="subhead">উৰণ্ণন্তধাতুরূপ</p>
<p class="bodytext">চু-চৰনে, জু-সীঘগমনে, থু-অভিত্থৰনে, দু-গতিযং উপতাপে চ, ভূ-সত্তাযং, যু-মিস্সনে গতিযঞ্চ, রু-সদ্দে, ব্রূ-ৰিযত্তিযং ৰাচাযং, সু-সন্দনে জননে চ, সূ-পসৰনে, হু-দানে ভক্খনে পূজাযং সত্তিযঞ্চ, হূ-সত্তাযং।</p>
<p class="bodytext">ত্যাদ্যুপ্পত্তি, ‘কত্তরি লো’তি লপচ্চযো, উৰণ্ণস্স অৰাদেসো, ‘দীঘো সরস্সা’তি সকম্মিকধাতূনং ক্যম্হি দীঘো।</p>
<p class="bodytext">চু-চৰনে, চৰতি, চৰন্তি।</p>
<p class="bodytext">ণিম্হি-চাৰেতি, চাৰযতি।</p>
<p class="bodytext">জু-সীঘগমনে, জৰতি, জৰন্তি।</p>
<p class="bodytext">থু-অভিত্থৰনে, অভিত্থৰতি, অভিত্থৰন্তি।</p>
<p class="bodytext">‘বহুল’ন্তি অধিকতত্তা ক্যম্হি ক্বচি ৰুদ্ধি, অৰাদেসো, অভিত্থৰীযতি, অভিত্থৰীযন্তি, অভিত্থৰিয্যতি, অভিত্থৰিয্যন্তি।</p>
<p class="bodytext">দু-উপতাপে, উপদ্দৰতি, উপদ্দৰন্তি।</p>
<p class="bodytext">ভূ-সত্তাযং, সম্ভোতি, সম্ভৰতি।</p>
<p class="bodytext">যু-গতিযং <a name="M0.0396"></a>, যৰতি।</p>
<p class="bodytext">রু-সদ্দে, রৰতি, রৰন্তি, ৰিরৰতি, ৰিরৰন্তি।</p>
<p class="bodytext">ব্রূ-ৰিযত্তিযং ৰাচাযং –</p>
<p class="bodytext"><a name="para618"></a><span class="paranum">৬১৮</span>. <span class="bld">ন ব্রূস্সো</span>।</p>
<p class="bodytext">ব্যঞ্জনে পরে ব্রূস্স ও ন হোতি।</p>
<p class="bodytext">ব্রূতি।</p>
<p class="bodytext"><a name="para619"></a><span class="paranum">৬১৯</span>. <span class="bld">ব্রূতো তিস্সীউ</span> <span class="note">[ক॰ ৫২০; রূ॰ ৫০২; নী॰ ১০৩৩; চং॰ ৬.২.৩৪; পা॰ ৭.৩.৯৩]</span>।</p>
<p class="bodytext">ব্রূতো তিস্স আদিম্হি ঈউ হোতি। ঈম্হি পুব্বলোপো।</p>
<p class="bodytext">ব্রৰীতি।</p>
<p class="bodytext"><a name="para620"></a><span class="paranum">৬২০</span>. <span class="bld">যুৰণ্ণানমিযঙউৰঙ সরে</span> <span class="note">[ক॰ ৭০; রূ॰ ৩০; নী॰ ২২০; …মিযৰুৰঙ… (বহূসু)]</span>।</p>
<p class="bodytext">ইৰণ্ণু’ৰণ্ণন্তানং ধাতূনং ক্বচি ইযঙ, উৰঙ হোন্তি সরে।</p>
<p class="bodytext">ব্রুৰন্তি, ব্রুন্তি ৰা। ‘‘অজানন্তা নো পব্রুন্তী’’তি পাল়ি। ব্রূসি, ব্রূথ, ব্রূমি, ব্রূম।</p>
<p class="bodytext"><a name="para621"></a><span class="paranum">৬২১</span>. <span class="bld">ত্যন্তীনং টটূ</span> <span class="note">[ক॰ ৫১৭; রূ॰ ৪৮৮; নী॰ ১১০৫; চং॰ ১.৪.১৩; পা॰ ৩.৪.৮৪]</span>।</p>
<p class="bodytext">তি, অন্তীসু ব্রূস্স আহ হোতি, তেসঞ্চ ট, টূ হোন্তি।</p>
<p class="bodytext">সো আহ, তে আহু।</p>
<p class="bodytext">অত্রিমা পাল়ী-নিব্বানং ভগৰা আহ, সব্বগন্থপমোচনং, আহ তেসঞ্চ যো নিরোধো <span class="note">[মহাৰ॰ ৬০]</span>, যং পরে সুখতো আহু, তদরিযা আহু দুক্খতো। যং পরে দুক্খতো আহু, তদরিযা সুখতো ৰিদূ <span class="note">[সু॰ নি॰ ৭৬৭]</span>। তত্থ ‘আহা’তি কথেতি। ‘আহূ’তি কথেন্তি।</p>
<p class="bodytext">ব্রূতু <a name="M0.0397"></a>, ব্রূৰন্তু, ব্রূহি মঙ্গলমুত্তমং <span class="note">[খু॰ পা॰ ৫.২]</span>, ব্রূথ, ব্রূমি, ব্রূম।</p>
<p class="bodytext">এয্যাদিম্হি-ব্রূস্স উৰঙ হোতি, ব্রুৰেয্য, ব্রুৰেয্যুং।</p>
<p class="bodytext">ঈআদিম্হি সরে পরে ব্রূস্স ওত্তং, ওস্স চ অৰাদেসো, অব্রৰি, অব্রৰুং, অব্রৰিংসু।</p>
<p class="bodytext">উৰাদেসে-অব্রুৰি, অব্রুৰুং, অব্রুৰিংসু।</p>
<p class="bodytext">পরোক্খম্হি –</p>
<p class="bodytext"><a name="para622"></a><span class="paranum">৬২২</span>. <span class="bld">অআদীস্বাহো ব্রূস্স</span> <span class="note">[ক॰ ৪৭৫; রূ॰ ৪৬৫; নী॰ ৯৫৬]</span>।</p>
<p class="bodytext">অআদীসু ব্রূস্স আহ ভৰতি।</p>
<p class="bodytext">সো আহ, তে আহু।</p>
<p class="bodytext"><a name="para623"></a><span class="paranum">৬২৩</span>. <span class="bld">উস্সংস্বাহা ৰা</span> <span class="note">[নী॰ ১০৩৬]</span>।</p>
<p class="bodytext">আহাদেসম্হা পরস্স উৰচনস্স অংসু হোতি ৰা।</p>
<p class="bodytext">তে আহংসু, সচ্চং কিরেৰমাহংসু, নরা একচ্চিযা ইধ <span class="note">[জা॰ ১.১৩.১২৩]</span>।</p>
<p class="bodytext">সু-সন্দনে, নদী সৰতি, সৰন্তি, আভৰগ্গা সৰন্তি।</p>
<p class="bodytext">সূ-পসৰনে, পুঞ্ঞং পসৰতি <span class="note">[চূল়ৰ॰ ৩৫৪]</span>, পসৰন্তি।</p>
<p class="bodytext">হু-পূজাযং, ‘পরোক্খাযঞ্চা’তি দ্বিত্তং, ‘কৰগ্গহানং চৰগ্গজা’তি হস্স জো, জুহোতি, জুহোন্তি।</p>
<p class="bodytext">কম্মে-তেন অগ্গি হূযতে।</p>
<p class="bodytext">ণিম্হি-জুহাৰেতি, জুহাৰযতি।</p>
<p class="bodytext">ণাপিম্হি-জুহাপেতি, জুহাপযতি।</p>
<p class="bodytext">হু-সত্তিযং, পহোতি, সম্পহোতি, পহোন্তি, সম্পহোন্তি।</p>
<p class="bodytext">হূ-সত্তাযং <a name="M0.0398"></a>, হোতি, হোন্তি, হোতু, হোন্তু।</p>
<p class="bodytext">এয্যাদিম্হি- ‘যুৰণ্ণানমিযঙউৰঙ সরে’তি ধাত্বন্তস্স উৰাদেসো, হুৰেয্য, হুৰেয্যুং।</p>
<p class="bodytext">আআদিম্হি-সো অহুৰা। ৰণ্ণগন্ধফলূপেতো, অম্বোযং অহুৰা পুরে <span class="note">[জা॰ ১.২.৭১]</span>। অহুৰা তে পুরে সখা <span class="note">[সং॰ নি॰ ১.৫০]</span>, তে অহুৰূ, ত্বং অহুৰো, তুম্হে অহুৰত্থ <span class="note">[ম॰ নি॰ ১.২১৫]</span>, ঝাযথ ভিক্খৰে মা পমাদাত্থ, মা পচ্ছা ৰিপ্পটিসারিনো অহুৰত্থ, অহুৰ, অহুৰং ৰা, অহুৰম্হা। ‘‘অকরম্হস তে কিচ্চং, যং বলং অহুৰম্হসে <span class="note">[জা॰ ১.৪.২৯]</span>। অহুৰম্হেৰ মযং পুব্বে, ন নাহুৰম্হা’’তি <span class="note">[ম॰ নি॰ ১.১৮০]</span> পাল়িযো।</p>
<p class="bodytext">ঈআদিম্হি সাগমো, অহোসি, পাতুরহোসি।</p>
<p class="bodytext">মহাৰুত্তিনা ঈলোপো রস্সো চ। অহুদেৰ ভযং অহু ছম্ভিতত্তং। অহুদেৰ কুক্কুচ্চং, অহু ৰিপ্পটিসারো <span class="note">[পারা॰ ৩৮]</span>। আদীনৰো পাতুরহু <span class="note">[থেরগা॰ ২৬৯]</span>, দিব্বো রথো পাতুরহু।</p>
<p class="bodytext"><a name="para624"></a><span class="paranum">৬২৪</span>. <span class="bld">হূতো রেসুং</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">হূতো ঞুংৰচনস্স রেসুং হোতি। সুত্তৰিভত্তেন ম্হাস্স রেসুম্হা চ। ‘রানুবন্ধেন্তসরাদিস্সা’তি ধাত্বন্তলোপো।</p>
<p class="bodytext">তে পুব্বে অহেসুং। উৰাদেসে অহুৰুং, পুব্বস্সরলোপে অহুং।</p>
<p class="bodytext">অত্রিমা পাল়ী- সব্বম্হি তং অরঞ্ঞম্হি, যাৰন্তেত্থ দিজা অহুং <span class="note">[জা॰ ২.২২.২৪২৫]</span>। কূটাগারসহস্সানি, সব্বসোণ্ণমযা অহুং <span class="note">[অপ॰ থের ১.১.৪০৭]</span>।</p>
<p class="bodytext">ওস্স <a name="M0.0399"></a> সি, ইত্থ, ত্থো। ত্বং অহোসি, অহুৰি, অহুৰিত্থ, অহুৰিত্থো।</p>
<p class="bodytext">মহাৰুত্তিনা ওলোপো রস্সো, মা ভোতি কুপিতা অহু <span class="note">[জা॰ ২.২২.১৯৩১]</span>, মাহু পচ্ছানুতাপিনী <span class="note">[সং॰ নি॰ ১.১৬২]</span>, অহোসিং নু খো অহং অতীতমদ্ধানং, ন নু খো অহোসিং, কিন্নু খো অহোসিং, কথং নু খো অহোসিং <span class="note">[সং॰ নি॰ ২.২০; ম॰ নি॰ ১.১৮]</span>, অহং অহুৰিং, মযং অহোসিম্হা, অহোসিম্হ ৰা। অহেসুম্হা নু খো মযং অতীতমদ্ধানং, ন নু খো অহেসুম্হা, কিন্নু খো অহেসুম্হা, কথং নু খো অহেসুম্হা <span class="note">[ম॰ নি॰ ১.৪০৭]</span>। মযং পুব্বে অহুৰিম্হা, অহুম্হা ৰা। ‘‘মযং পুব্বে দানপতিনো অহুম্হা’’তি <span class="note">[জা॰ ২.২২.১৬১৭]</span> পাল়ি।</p>
<p class="bodytext">রস্সত্তে-অহুম্হ।</p>
<p class="bodytext">মহাৰুত্তিনা ম্হাস্স উঞ্চ। ‘‘পঞ্চসতা মযং সব্বা, তাৰতিংসুপগা অহু’’ন্তি পাল়ি।</p>
<p class="bodytext">পরছক্কে অস্স অং, অহং পুব্বে অহুৰং, অহুৰ ৰা।</p>
<p class="bodytext">‘পরো ক্বচী’তি পরলোপো, অহুং।</p>
<p class="bodytext">অত্রিমা পাল়ী- ‘‘অহং কেৰট্টগামস্মিং, অহুং কেৰট্টদারকো <span class="note">[অপ॰ থের ১.৩৯.৮৬]</span>, চক্কৰত্তী অহুং রাজা, জম্বুমণ্ডস্স ইস্সরো। সত্তক্খত্তুং মহাব্রহ্মা, ৰসৰত্তী তদা অহুং। মুদ্ধাভিসিত্তো খত্তিযো, মনুস্সাধিপতী অহু’’ন্তি। মযং অহুৰিম্হে।</p>
<p class="bodytext">স্সত্যাদিম্হি –</p>
<p class="bodytext"><a name="para625"></a><span class="paranum">৬২৫</span>. <span class="bld">হূস্স হেহেহিহোহি স্সচ্চাদো</span> <span class="note">[ক॰ ৪৮০; রূ॰ ৪৯০; নী॰ ৯৬১; ‘…স্সত্যাদো’ (বহূসু)]</span>।</p>
<p class="bodytext">স্সত্যাদিম্হি হূধাতুস্স হে চ হোহি চ হোহি চ হোন্তি।</p>
<p class="bodytext">হেস্সতি <a name="M0.0400"></a>, হেস্সন্তি, হেহিস্সতি, হেহিস্সন্তি, হোহিস্সতি, হোহিস্সন্তি। বুদ্ধো হেস্সং সদেৰকে <span class="note">[বু॰ ৰং॰ ২.৫৫]</span>, অনাগতম্হি অদ্ধানে, হেস্সাম সম্মুখা ইমং <span class="note">[বু॰ ৰং॰ ২.৭৪]</span>।</p>
<p class="bodytext"><a name="para626"></a><span class="paranum">৬২৬</span>. <span class="bld">দক্খ সক্খ হেহি হোহীহি লোপো</span> <span class="note">[ক॰ ৪৮০; রূ॰ ৪৯০; নী॰ ৯৬১; ‘দক্খা হেহিহোহিলোপো’ (বহূসু)]</span>।</p>
<p class="bodytext">এতেহি আদেসেহি স্সস্স লোপো হোতি ৰা। সুত্তৰিভত্তেন অঞ্ঞেহিপি স্সলোপো।</p>
<p class="bodytext">সক্খিসি ত্বং কুণ্ডলিনি, মঞ্ঞিসি খত্তবন্ধুনি <span class="note">[জা॰ ২.১৭.১৪]</span>। ন হি সক্খিন্তি ছেত্তুং <span class="note">[সু॰ নি॰ ২৮]</span>, অধম্মো হঞ্ঞিতি ধম্মমজ্জ <span class="note">[জা॰ ১.১১.৩১]</span>, ব্রহ্মদত্তো পলাযিতি ইচ্চাদি।</p>
<p class="bodytext">হেহিতি, হেহিন্তি, হোহিতি, হোহিন্তি।</p>
<p class="bodytext">অত্রিমা পাল়ী-পিযো চ মে হেহিতি মালভারী, অহঞ্চ নং মালিনী অজ্ঝুপেস্সং <span class="note">[জা॰ ১.১৫.১৯৭]</span>, তিলোদনো হেহিতি সাধুপক্কো <span class="note">[জা॰ ১.৮.২]</span>। দোসো পেমঞ্চ হেহিতি <span class="note">[থেরগা॰ ৭১৯]</span>। মম ত্বং হেহিসি ভরিযা <span class="note">[জা॰ ১.১৪.২৭]</span>। ততো সুখী হোহিসি ৰীতরাগো। খিপ্পং হোহিসি অনাসৰো <span class="note">[দী॰ নি॰ ২.২০৭]</span> ইচ্চাদি।</p>
<p class="centered">ইতি ভূৰাদিগণে উৰণ্ণন্তধাতুরূপং।</p>
<p class="subhead">এদন্তধাতুরূপ</p>
<p class="bodytext">এ-আগতিযং গতিযঞ্চ, কে-সদ্দে, খে-খাদনু’পট্ঠানেসু, গে-সদ্দে, অপপুব্ব চে-পূজাযং, ঝে-চিন্তাযং দাহ’জ্ঝানেসু চ, তে-পালনে, থে-সদ্দ, সঙ্ঘাতেসু, দে-সুদ্ধি, নিদ্দাসু, পে-ৰুদ্ধিযং <a name="M0.0401"></a>, ভে-ভযে, লে-ছেদনে, ৰে-গতিযং তন্তসন্তানে চ, সে-অন্তক্রিযাযং, হরে-লজ্জাযং, গিলে-কিলমনে, পলে-গতিযং, মিলে-হানিযং।</p>
<p class="bodytext">ণানুবন্ধপচ্চযেন ৰিনা যেসং ধাতূনং আযাদেসো লব্ভতি, তে এদন্তা নাম। মহাৰুত্তিনা যলোপে সতি আদন্তেহি সমানরূপং, আদন্তানঞ্চ যাগমে সতি এদন্তেহি সমানরূপং, তস্মা আদন্ত, এদন্তা যেভুয্যেন সমানরূপা ভৰন্তি।</p>
<p class="bodytext">মহাৰুত্তিনা এদন্তানং ত্যাদীসু তব্বাদীসু চ আযাদেসো, ক্বচি যলোপো, এ-আগতিযং। অযং সো সারথী এতি <span class="note">[জা॰ ২.২২.৫১]</span>, সচে এন্তি মনুস্সত্তং <span class="note">[সং॰ নি॰ ১.৪৯]</span>, লক্খণং পস্স আযন্তং, মিগসঙ্ঘপুরক্খতং <span class="note">[জা॰ ১.১.১১]</span>, যোগ’মাযন্তি মচ্চুনো <span class="note">[সং॰ নি॰ ১.২০]</span>, আযামাৰুসো <span class="note">[পারা॰ ২২৮]</span>, আযামানন্দ <span class="note">[দী॰ নি॰ ২.১৮৬; পারা॰ ২২; ম॰ নি॰ ১.২৭৩]</span>।</p>
<p class="bodytext">এত্থ এধাতু আগচ্ছ, গচ্ছামাতি অত্থদ্বযং ৰদতি, যাধাতুৰসেন আগচ্ছ, যামাতিপি অত্থং ৰদন্তি।</p>
<p class="bodytext">এ-ৰুদ্ধিযং ৰা, ‘‘কাযো, অপাযো, উপাযো, সমুদাযো’’তিআদীসু –</p>
<p class="bodytext">কুচ্ছিতা ধম্মা আযন্তি ৰড্ঢন্তি এত্থাতি কাযো, ‘আযো’তি ৰুচ্চতি ৰড্ঢি, ততো অপেতো অপাযো, তেন উপেতো উপাযো, অৰযৰধম্মা সমুদেন্তি এত্থাতি সমুদাযো, পরিব্যত্তং আযন্তি এতেনাতি পরিযাযো।</p>
<p class="bodytext">কে-সদ্দে, কাযতি।</p>
<p class="bodytext">কম্মে-কিয্যতি।</p>
<p class="bodytext">খে-খাদনে, তিণং খাযতি, ৰিক্খাযতি, উন্দুরা খাযন্তি, ৰিক্খাযন্তি।</p>
<p class="bodytext">খে-উপট্ঠানে <a name="M0.0402"></a>, খাযতি, পক্খাযতি, অলক্খী ৰিয খাযতি।</p>
<p class="bodytext">গে-সদ্দে, গাযতি, গাযন্তি।</p>
<p class="bodytext">অপপুব্ব চে-পূজাযং, অপচাযতি, যে ৰুদ্ধ’মপচাযন্তি <span class="note">[জা॰ ১.১.৩৭]</span>।</p>
<p class="bodytext">ঝে-চিন্তাযং, ঝাযতি, ঝাযন্তি, পজ্ঝাযতি, পজ্ঝাযন্তি, অভিজ্ঝাযতি, অভিজ্ঝাযন্তি।</p>
<p class="bodytext">ঝে-ওলোকনে, নিজ্ঝাযতি, নিজ্ঝাযন্তি, উপনিজ্ঝাযতি, উপনিজ্ঝাযন্তি, উজ্ঝাযতি, উজ্ঝাযন্তি।</p>
<p class="bodytext">ঝে-দয্হনে, পদীপো ঝাযতি, পরিজ্ঝাযতি।</p>
<p class="bodytext">কম্মে-ঝাযীযতি।</p>
<p class="bodytext">ণাপিম্হি যলোপো, কট্ঠং ঝাপেতি, ঝাপেন্তি, ঝাপযতি, ঝাপযন্তি।</p>
<p class="bodytext">ঝে-অজ্ঝযনে সংপুব্বো, মহাৰুত্তিনা নিগ্গহীতস্স জাদেসো, সজ্ঝাযতি, সজ্ঝাযন্তি, মন্তং সজ্ঝাযতি।</p>
<p class="bodytext">তে-পালনে, তাযতি, তাযন্তি।</p>
<p class="bodytext">থে-সদ্দ, সঙ্ঘাতেসু, থাযতি।</p>
<p class="bodytext">দে-সুদ্ধিযং, ৰোদাযতি, ৰোদাযন্তি।</p>
<p class="bodytext">দে-সোপ্পনে, নিদ্দাযতি, নিদ্দাযন্তি।</p>
<p class="bodytext">পে-ৰুদ্ধিযং, অপ্পাযতি, অপ্পাযন্তি।</p>
<p class="bodytext">ভে-ভযে, ভাযতি, ভাযন্তি, সব্বে ভাযন্তি মচ্চুনো <span class="note">[ধ॰ প॰ ১২৯]</span>, ভাযসি, সচে ভাযথ দুক্খস্স <span class="note">[উদা॰ ৪৪]</span>, কিন্নু খো অহং তস্স সুখস্স ভাযামি <span class="note">[ম॰ নি॰ ১.৩৮১]</span>, নতং ভাযামি আৰুসো, ভাযাম <span class="note">[অপ॰ থেরী॰ ২.২.৪৫৮]</span>।</p>
<p class="bodytext">ণাপিম্হি-ভযাপেতি, ভাযাপেতি, ভাযাপযতি।</p>
<p class="bodytext">ঈআদিম্হি-মা <a name="M0.0403"></a> ভাযি, মা সোচি <span class="note">[দী॰ নি॰ ২.২০৭]</span>, মা চিন্তযি।</p>
<p class="bodytext">স্সত্যাদিম্হি-ভাযিস্সতি, ভাযিস্সন্তি।</p>
<p class="bodytext">লে-ছেদনে, তিণং লাযতি, সালিং লাযতি, লাযন্তি।</p>
<p class="bodytext">ৰে-গতিযং, ৰাতো ৰাযতি, ৰাতা ৰাযন্তি।</p>
<p class="bodytext">ৰে-তন্তসন্তানে, তন্তং ৰাযতি, ৰাযন্তি।</p>
<p class="bodytext">কম্মে-ৰাযীযতি, পুব্বলোপে ৰীযতি, ৰিয্যতি।</p>
<p class="bodytext">ণাপিম্হি-চীৰরং ৰাযাপেতি <span class="note">[পারা॰ ৬৩৮]</span>, ৰাযাপেন্তি।</p>
<p class="bodytext">সে-অন্তক্রিযাযং, ওসাযতি, পরিযোসাযতি, অজ্ঝোসাযতি।</p>
<p class="bodytext">কম্মে-পরিযোসীযতি।</p>
<p class="bodytext">ণাপিম্হি-পরিযোসাপেতি।</p>
<p class="bodytext"><a name="para627"></a><span class="paranum">৬২৭</span>. <span class="bld">ণিণাপীনং তেসু</span>।</p>
<p class="bodytext">ণি, ণাপীনং লোপো হোতি তেসুণি, ণাপীসু পরেসু।</p>
<p class="bodytext">ভিক্খু অত্তনা ৰিপ্পকতং কুটিং পরেহি পরিযোসাপেতি <span class="note">[পারা॰ ৩৬৩]</span>। এত্থ অকম্মকত্তা ধাতুস্স ‘কুটি’ন্তি চ ‘পরেহী’তি চ দ্বে কম্মানি দ্বিক্খত্তুং পৰত্তেহি কারিতেহি সিজ্ঝন্তি।</p>
<p class="bodytext">অনেকস্সরএদন্তম্পি কিঞ্চি ইধ ৰুচ্চতি।</p>
<p class="bodytext">হরে-লজ্জাযং, হরাযতি, হরাযন্তি, অট্টিযামি হরাযামি <span class="note">[সং॰ নি॰ ১.১৬৫]</span>, হরাযাম, হরাযতীতি হিরী, মহাৰুত্তিনা উপন্তস্স ইত্তং।</p>
<p class="bodytext">গিলে-রুজ্জনে, গিলাযতি, পিট্ঠি মে আগিলাযতি <span class="note">[চূল়ৰ॰ ৩৪৫; দী॰ নি॰ ৩.৩০০]</span>, গিলাযন্তি।</p>
<p class="bodytext">পলে-গতিযং <a name="M0.0404"></a>, পলাযতি, পলাযন্তি।</p>
<p class="bodytext">মিলে-হানিযং, মিলাযতি, মিলাযন্তি।</p>
<p class="bodytext">‘‘ঝানং, উজ্ঝানং, নিজ্ঝানং, তাণং, পরিত্তাণং, ৰোদানং, নিদ্দানং, গিলানো, পলাতো, মিলাতন্তি’’আদীসু যলোপো।</p>
<p class="centered">ইতি ভূৰাদিগণে এদন্তধাতুরূপং।</p>
<p class="centered">ভূৰাদিগণে সরন্তধাতূনং ত্যাদ্যন্তরূপানি নিট্ঠিতানি।</p>
<p class="subhead">ব্যঞ্জনন্তধাতু</p>
<p class="subhead">অৰুদ্ধিকরূপ</p>
<p class="subhead">তুদাদিগণ</p>
<p class="bodytext">অথ ব্যঞ্জনন্তধাতুরূপানি ৰুচ্চন্তে। তানি চ অৰুদ্ধিক, সৰুদ্ধিকৰসেন দুৰিধানি হোন্তি। তত্থ অৰুদ্ধিকানি তাৰ ৰুচ্চন্তে।</p>
<p class="bodytext"><span class="bld">খিপ, গুহ, তুদ, দিস, পিস, ফুস, লিখ, ৰধাদি</span>।</p>
<p class="bodytext">ইধ ধাতূনং অন্তস্সরো উচ্চারণত্থো, সো রূপৰিধানে নপ্পযুজ্জতে।</p>
<p class="bodytext"><a name="para628"></a><span class="paranum">৬২৮</span>. <span class="bld">তুদাদীহি কো</span> <span class="note">[ক॰ ৪৪৫; রূ॰ ৪৩৩; নী॰ ৯২৫; চং॰ ১.১.৯২; পা॰ ৩.১.৭৭]</span>।</p>
<p class="bodytext">তুদাদীহি কানুবন্ধো অপচ্চযো হোতি। কানুবন্ধো অৰুদ্ধিদীপনত্থো।</p>
<p class="bodytext">খিপ-খিপনে, খিপতি, পক্খিপতি, উক্খিপতি, ওক্খিপতি, নিক্খিপতি, ৰিক্খিপতি, পটিক্খিপতি, সংখিপতি।</p>
<p class="bodytext">কম্মে-খিপীযতি।</p>
<p class="bodytext">কারিতে-খিপেতি <a name="M0.0405"></a>, খিপযতি, খিপাপেতি, খিপাপযতি, খেপেতি, খেপযতি ৰা, উদকং খেপেতি, তণ্হং খেপেতি, খযাপেতীতি অত্থো।</p>
<p class="bodytext">গুহ-সংৰরণে, গুহতি, নিগ্গুহতি।</p>
<p class="bodytext">কম্মে-গুহিযতি।</p>
<p class="bodytext">কারিতে গুস্স দীঘো, গূহেতি, গূহযতি, গূহাপেতি, গূহাপযতি।</p>
<p class="bodytext">কম্মে-গূহাপীযতি।</p>
<p class="bodytext">ঘট-চেতাযং, ঘটতি।</p>
<p class="bodytext">কম্মে-ঘটীযতি।</p>
<p class="bodytext">কারিতে-ঘটেতি, ঘটযতি, ঘটাপেতি, ঘটাপযতি।</p>
<p class="bodytext">তুদ-ব্যধনে, ব্যধনং ৰিজ্ঝনং, তুদতি, ৰিতুদতি।</p>
<p class="bodytext">অস্স এত্তে-তুদেতি, তুদেন্তি।</p>
<p class="bodytext">কম্মে-তুদীযতি।</p>
<p class="bodytext">‘তৰগ্গৰরণানং যে চৰগ্গবযঞা’তি দস্স জত্তং। ‘ৰগ্গলসেহি তে’তি যস্স পুব্বরূপত্তং, তুজ্জতি।</p>
<p class="bodytext">কারিতে-তুদেতি, তুদযতি, তুদাপেতি, তুদাপযতি।</p>
<p class="bodytext">দিসী-উদ্দিসনে, উদ্দিসনং সরূপতো কথনং। উদ্দিসতি, পাতিমোক্খং উদ্দিসন্তি <span class="note">[মহাৰ॰ ১৫২]</span>, নিদ্দিসতি, নিদ্দিসন্তি, অপদিসতি, অপদিসন্তি।</p>
<p class="bodytext">কম্মে-উদ্দিসীযতি, উদ্দিসীযন্তি।</p>
<p class="bodytext">কারিতে-আচরিযো সিস্সং পাল়িধম্মং উদ্দিসাপেতি, উদ্দিসাপযতি, ৰাচেতীতি অত্থো। পাঠেসু পন সদ্বযম্পি দিস্সতি।</p>
<p class="bodytext">নুদ-খিপনে <a name="M0.0406"></a>, নুদতি, পনুদতি, ৰিনোদেতি, পটিৰিনোদেতি ৰা।</p>
<p class="bodytext">কম্মে-পনুদীযতি, পনুজ্জতি।</p>
<p class="bodytext">কারিতে-পনুদেতি, পনুদযতি, পনুদাপেতি, পনুদাপযতি।</p>
<p class="bodytext">পিস-সংচুণ্ণে, পিসতি।</p>
<p class="bodytext">কম্মে-পিসীযতি।</p>
<p class="bodytext">কারিতে-পিসেতি, পিসযতি, পিসাপেতি, পিসাপযতি।</p>
<p class="bodytext">ফুস-সম্ফস্সে পত্তিযঞ্চ, ফুসতি, ফুসন্তি ধীরা নিব্বানং <span class="note">[ধ॰ প॰ ২৩]</span>, ৰজ্জং নং ফুসেয্য <span class="note">[পারা॰ ৪০৯; চূল়ৰ॰ ৩৪৪]</span>।</p>
<p class="bodytext">কম্মে-ফুসীযতি।</p>
<p class="bodytext">কারিতে-ফুসেতি, ফুসযতি, ফুসাপেতি, ফুসাপযতি।</p>
<p class="bodytext">লিখ-লেখনে, লিখতি, সল্লিখতি, ৰিলিখতি।</p>
<p class="bodytext">কারিতে-লিখেতি, সল্লিখেতি, ৰিলিখেতি।</p>
<p class="bodytext">ৰধ-হিংসাযং, ৰধতি, ৰধেতি।</p>
<p class="bodytext">কম্মে-ৰধীযতি।</p>
<p class="bodytext">যম্হি ধস্স ঝত্তং, যস্স পুব্বরূপং। ‘চতুত্থদুতিযেস্বেসং ততিযপঠমা’তি ঝস্স ততিযজত্তং, ৰজ্ঝতি, ৰজ্ঝন্তি, ৰজ্ঝরে। ইমে সত্তা হঞ্ঞন্তু ৰা ৰজ্ঝন্তু ৰা <span class="note">[ম॰ নি॰ ১.৬০]</span>।</p>
<p class="bodytext">কারিতে-ৰধেতি, ৰধযতি, ৰধাপেতি, ৰধাপযতি, সামিকো পুরিসং মগ্গং গমেতি, গমযতি, গমাপেতি, গমাপযতি ইচ্চাদীনিপি ইধ ৰত্তব্বানি।</p>
<p class="centered">ইতি তুদাদিগণো।</p>
<p class="subhead">সৰুদ্ধিকরূপ</p>
<p class="bodytext">অথ <a name="M0.0407"></a> সৰুদ্ধিকরূপানি ৰুচ্চন্তে।</p>
<p class="bodytext">অস-ভুৰি, আস-নিৰাসে উপৰেসনে চ, ইসু-ইচ্ছা, কন্তীসু, কমু-পদগমনে, কুস-অক্কোসে, গমু-গতিম্হি, জরৰযোহানিম্হি, জন-জননে, মর-পাণচাগে, যমু-উপরমে, রুদ-অস্সুৰিমোচনে কন্দনে চ, রুহ-জননে, লভ-লাভে, ৰচ, ৰদ-ৰিযত্তিযং ৰাচাযং, ৰিদ-ঞাণে, ৰস-নিৰাসে, ৰিসপৰেসনে, সদ-গত্যা’ৰসানে, হন-হিংসাযং, হরহরণে।</p>
<p class="bodytext">ত্যাদ্যুপ্পত্তি, কত্তরি লো, অস-ভুৰি, সত্তাযন্তি অত্থো।</p>
<p class="bodytext"><a name="para629"></a><span class="paranum">৬২৯</span>. <span class="bld">তস্স থো</span> <span class="note">[ক॰ ৪৯৪; রূ॰ ৪৯৫, ৫০০; নী॰ ৯৮৯, ৯৯১]</span>।</p>
<p class="bodytext">অত্থিতো পরস্সতি, তূনং তস্স থো হোতি।</p>
<p class="bodytext">‘পররূপমযকারে ব্যঞ্জনে’তি সুত্তেন ব্যঞ্জনে পরে ধাত্বন্তস্স পররূপত্তং, ‘চতুত্থদুতিযেস্বেসং ততিযপঠমা’তি সুত্তেন পররূপস্স দুতিযস্স পঠমত্তং।</p>
<p class="bodytext">ধনং মে অত্থি।</p>
<p class="bodytext">এত্থ চ ‘‘অত্থি ত্বং এতরহি, ন ত্বং নত্থি, অত্থি অহং এতরহি, নাহং নত্থি, পুত্তা মত্থি ধনা মত্থি <span class="note">[ধ॰ প॰ ৬২]</span>, অত্থি ইমস্মিং কাযে কেসা’’তি <span class="note">[খু॰ পা॰ ৩.দ্বিতিংসাকার]</span> আদীসু অত্থিসদ্দো আখ্যাতপটিরূপকো কত্তুৰাচকো নিপাতো।</p>
<p class="bodytext">‘‘অত্থীতি খো কচ্চাযন অযমেকো অন্তো, নত্থীতি দুতিযো অন্তো’’তি <span class="note">[সং॰ নি॰ ২.১৫]</span> চ ‘‘অত্থিপচ্চযো, নত্থিপচ্চযো’’তি <span class="note">[পট্ঠা॰ ১.১.পচ্চযুদ্দেস]</span> চ এৰমাদীসু নামপটিরূপকো। তথা নত্থিসদ্দো।</p>
<p class="bodytext">তুম্হি-ৰিপস্সিস্স <a name="M0.0408"></a> চ নমত্থু <span class="note">[দী॰ নি॰ ৩.২৮৭]</span>, নমো তে বুদ্ধ ৰীরত্থু <span class="note">[সং॰ নি॰ ১.৯০]</span>, এত্থ চ ‘‘ধিরত্থুমং পূতিকায’’ন্তি আদীসু অত্থুসদ্দো নিপাতো।</p>
<p class="bodytext"><a name="para630"></a><span class="paranum">৬৩০</span>. <span class="bld">ন্তমানন্তন্তিযিযুংস্বাদিলোপো</span> <span class="note">[ক॰ ৪৯৪-৫; রূ॰ ৪৯৬; নী॰ ১০১৯; ‘ন্তমানান্তি…’ (বহূসু)]</span>।</p>
<p class="bodytext">ন্ত, মান, অন্তি, অন্তু, ইযা, ইযুংসু অত্থিস্স আদিলোপো হোতি।</p>
<p class="bodytext">সন্তি, সন্তু।</p>
<p class="bodytext"><a name="para631"></a><span class="paranum">৬৩১</span>. <span class="bld">সিহীস্বট</span> <span class="note">[ক॰ ৫০৬; রূ॰ ৪৯৭; নী॰ ৯৯২]</span>।</p>
<p class="bodytext">অত্থিস্স অট হোতি সি, হীসু।</p>
<p class="bodytext">মনুস্সোসি <span class="note">[মহাৰ॰ ১২৬]</span>, পুরিসোসি <span class="note">[মহাৰ॰ ১২৬]</span>। হিম্হি দীঘো, ত্বং পণ্ডিতো আহি, ভৰাহীতি অত্থো। তৰিভত্তীসু ধাত্বন্তস্স পররূপং, তুম্হে অত্থ, কচ্চিত্থ পরিসুদ্ধা <span class="note">[পারা॰ ২৩৩]</span>। ত্বাদিম্হি-মা পমাদত্থ <span class="note">[ম॰ নি॰ ১.৮৮, ২১৫]</span>, তুম্হে সমগ্গা অত্থ।</p>
<p class="bodytext"><a name="para632"></a><span class="paranum">৬৩২</span>. <span class="bld">মিমানং ৰা ম্হিম্হা চ</span> <span class="note">[ক॰ ৪৯২; রূ॰ ৪৯৯; নী॰ ৯৮৭; ‘সীহিস্বট’ (বহূসু)]</span>।</p>
<p class="bodytext">অত্থিতো পরেসং মি, মানং ম্হি, ম্হা হোন্তি ৰা, অত্থিস্স চ অট হোতি।</p>
<p class="bodytext">অহং পসন্নোম্হি, মযং পসন্নাম্হ।</p>
<p class="bodytext">ত্বাদিম্হি-অহং ইমিনা পুঞ্ঞেন অনাগতে পঞ্ঞৰা অম্হি, মযং পঞ্ঞৰন্তো অম্হ।</p>
<p class="bodytext"><a name="para633"></a><span class="paranum">৬৩৩</span>. <span class="bld">এসু স</span> <span class="note">[ক॰ ৪৯২; রূ॰ ৪৯৯; নী॰ ৯৮৭]</span>।</p>
<p class="bodytext">এতেসু <a name="M0.0409"></a> মি, মেসু অত্থিস্স সস্স সো হোতি। পররূপনিসেধনত্থমিদং সুত্তং।</p>
<p class="bodytext">অহং পণ্ডিতো অস্মি, মযং পণ্ডিতা অস্ম।</p>
<p class="bodytext">ত্বাদিম্হি-অহং অনাগতে পঞ্ঞৰা অস্মি, মযং পঞ্ঞৰন্তো অস্ম।</p>
<p class="bodytext">এয্যাদিম্হি –</p>
<p class="bodytext"><a name="para634"></a><span class="paranum">৬৩৪</span>. <span class="bld">অত্থিতেয্যাদিছন্নং স সু সসি সথ সংসাম</span> <span class="note">[ক॰ ৫৭১, ৫১৭; রূ॰ ৬২৪, ৪৮৮; নী॰ ৮৩০, ১১০৫; ‘অত্থিতেয্যাদিচ্ছন্নং সসুসসথ সং সাম’ (বহূসু)]</span>।</p>
<p class="bodytext">‘অত্থী’তি ধাতুনিদ্দেসো তি-কারো, অত্থিতো পরেসং এয্যাদীনং ছন্নং সাদযো হোন্তি।</p>
<p class="bodytext">এৰমস্স ৰচনীযো <span class="note">[পারা॰ ৪১১]</span>, এৰমস্সু ৰচনীযা <span class="note">[পারা ৪১৮]</span>, ত্বং অস্সসি, তুম্হে অস্সথ, অহং অস্সং, মযং অস্সাম।</p>
<p class="bodytext">অস্সুনিপাতোপি বহুং দিস্সতি, তযস্সু ধম্মা জহিতা ভৰন্তি <span class="note">[খু॰ পা॰ ৬.১০]</span>, কেনস্সু তরতী ওঘং, কেনস্সু তরতি অণ্ণৰং <span class="note">[সং॰ নি॰ ১.২৪৬]</span>। ‘‘কিংসু ছেত্বা সুখং সেতি, কিংসু ছেত্বা ন সোচতী’’তি <span class="note">[সং॰ নি॰ ১.৭১]</span> এত্থ নিগ্গহীতম্হা সংযোগাদিলোপো।</p>
<p class="bodytext"><a name="para635"></a><span class="paranum">৬৩৫</span>. <span class="bld">আদিদ্বিন্নমিযামিযুং</span> <span class="note">[ক॰ ৫১৭; রূ॰ ৪৮৮; নী॰ ৯৯৩; ‘…মিযা ইযুং’ (বহূসু)]</span>।</p>
<p class="bodytext">অত্থিতো এয্যাদীসু আদিম্হি দ্বিন্নং ইযা, ইযুং হোন্তি। ‘ন্তমানন্তন্তিযিযুংসূ…’তিআদিলোপো।</p>
<p class="bodytext">সো <a name="M0.0410"></a> সিযা, তে সিযুং, এতে দ্বে নিপাতাপি হোন্তি। ‘‘ৰেদনাক্খন্ধো সিযা কুসলো, সিযা অকুসলো, সিযা অব্যাকতো’’তি <span class="note">[ৰিভ॰ ১৫২]</span> আদীসু একচ্চোতি অত্থো।</p>
<p class="bodytext">‘‘সিযা কুসলং ধম্মং পটিচ্চ কুসলো ধম্মো উপ্পজ্জেয্য হেতুপচ্চযা’’তি <span class="note">[পট্ঠা॰ ১.১.৩৫-৩৮]</span> আদীসু কিন্নূতি অত্থো।</p>
<p class="bodytext">‘‘দ্বাদসাকুসলা সিযু’’ন্তি <span class="note">[অভিধম্মত্থসঙ্গহ ২]</span> আদীসু ভৰন্তীতি অত্থো।</p>
<p class="bodytext">মহাৰুত্তিনা এয্যুং, এয্যমিচ্চেতেসং ইযংসু, ইযং হোন্তি, আদিলোপো, সিযংসু দ্বে ভিক্খূ অভিধম্মে নানাৰাদা <span class="note">[ম॰ নি॰ ৩.৩৫]</span>, এৰংরূপো সিযং অহং অনাগতমদ্ধানং, এৰংৰেদনো সিযং, এৰংসঞ্ঞো সিযং <span class="note">[ম॰ নি॰ ৩.২৭৪]</span>।</p>
<p class="bodytext">অজ্জত্তনিম্হি –</p>
<p class="bodytext"><a name="para636"></a><span class="paranum">৬৩৬</span>. <span class="bld">ঈআদো দীঘো</span> <span class="note">[ক॰ ৫১৭; রূ॰ ৪৮৮; নী॰ ১০০১]</span>।</p>
<p class="bodytext">অত্থিস্স দীঘো হোতি ঈআদীসু।</p>
<p class="bodytext">সো আসি, তে আসুং, আসিংসু, ত্বং আসি, তুম্হে আসিত্থ, অহং আসিং। তত্রাপাসিং এৰংৰণ্ণো <span class="note">[দী॰ নি॰ ১.২৪৫; ম॰ নি॰ ১.৬৮]</span>। মযং আসিম্হ, আসিম্হা।</p>
<p class="bodytext"><a name="para637"></a><span class="paranum">৬৩৭</span>. <span class="bld">অআস্সাদীসু</span> <span class="note">[ক॰ ৫০৭; রূ॰ ৫০১; নী॰ ১০২০; চং॰ ৫.৪.৭৯; পা॰ ২.৪.৫২]</span>।</p>
<p class="bodytext">অআদিপরোক্খাযঞ্চ আআদিহিয্যত্তনিযঞ্চ স্সাদীসু ভৰিস্সন্তি, কালাতিপত্তীসু চ অত্থিস্স ভূ হোতি। ইদঞ্চ সুত্তং অত্থিস্স এতাসং ৰিভত্তীনম্পি সাধারণকরণত্থং। রূপম্পি ভূরূপমেৰ।</p>
<p class="bodytext">সো <a name="M0.0411"></a> বভূৰ, তে বভূৰু, সো অভৰা, তে অভৰূ, সো ভৰিস্সতি, তে ভৰিস্সন্তি, সো অভৰিস্সা, তে অভৰিস্সংসু ইচ্চাদি।</p>
<p class="bodytext"><a name="para638"></a><span class="paranum">৬৩৮</span>. <span class="bld">অত্যাদিন্তেস্বত্থিস্স ভূ</span> <span class="note">[ক॰ ৫১৭; রূ॰ ৫০০; নী॰ ১০২০; চং॰ ৫.৪.৭৯; পা॰ ২.৪.৫২]</span>।</p>
<p class="bodytext">ত্যাদিৰজ্জিতেসু ন্তৰজ্জিতেসু চ পচ্চযেসু অত্থিস্স ভূ হোতি। এতেন ত্যাদি, ত্বাদি, এয্যাদি, ঈআদিসঙ্খাতাসু চতূসু ৰিভত্তীসু ন্তপচ্চযে চ অত্থিস্স ভূআদেসো নত্থি, সেসাসু চতূসু ৰিভত্তীসু চ ন্তৰজ্জিতেসু তব্বাদীসু চ অত্থিস্স ভূআদেসো লব্ভতীতি ৰেদিতব্বো।</p>
<p class="bodytext">আস-উপৰেসনে। গুরুং উপাসতি, পযিরুপাসতি, উপাসন্তি, পযিরুপাসন্তি।</p>
<p class="bodytext">কম্মে-উপাসীযতি, পযিরুপাসীযতি।</p>
<p class="bodytext">কারিতে-মাতা পুত্তং গুরুং উপাসেতি, পযিরুপাসেতি, উপাসযতি, পযিরুপাসযতি।</p>
<p class="bodytext">ঈআদিম্হি-উপাসি, পযিরুপাসি, উপাসিংসু, পযিরুপাসিংসু, উপাসুং, পযিরুপাসুং।</p>
<p class="bodytext">আস-নিৰাসে।</p>
<p class="bodytext"><a name="para639"></a><span class="paranum">৬৩৯</span>. <span class="bld">গমযমিসাসদিসানং ৰা চ্ছঙ</span> <span class="note">[ক॰ ৪৭৬, ৫২২; রূ॰ ৪৪২, ৪৭৬; নী॰ ৯৫৭, ১০৩৫]</span>।</p>
<p class="bodytext">গমু, যমু, ইসু, আস, দিসানং অন্তো ব্যঞ্জনো ঙানুবন্ধো চ্ছো হোতি ৰা ন্ত, মান, ত্যাদীসু।</p>
<p class="bodytext">গচ্ছন্তো, নিযচ্ছন্তো, ইচ্ছন্তো, অচ্ছন্তো, দিচ্ছন্তোতি ইমিনা ত্যাদীসু আসস্স চ্ছো, অচ্ছতি, অচ্ছন্তি, সো অচ্ছি, তে অচ্ছিংসু।</p>
<p class="bodytext">ইসু-এসনাযং <a name="M0.0412"></a>।</p>
<p class="bodytext"><a name="para640"></a><span class="paranum">৬৪০</span>. <span class="bld">লহুস্সুপন্তস্স</span> <span class="note">[ক॰ ৪৮৫; রূ॰ ৪৩৪; নী॰ ৯৭৫; চং॰ ৬.১.১০৫-১০৬ …পে॰… ৭.৩.৭৭-৭৮]</span>।</p>
<p class="bodytext">অন্তস্স সমীপে পৰত্ততীতি উপন্তো, ব্যঞ্জনন্তধাতূনং পুব্বস্সরো ‘উপন্তো’তি ৰুচ্চতি, লহুভূতস্স উপন্তভূতস্স চ ইৰণ্ণু’ৰণ্ণস্স এ, ওৰুদ্ধী হোন্তি।</p>
<p class="bodytext">ইর-কম্পনে, এরতি, মোদতি।</p>
<p class="bodytext">লহুস্সাতি কিং? জীৰতি, ধূপতি, ইক্খতি, সুক্খতি।</p>
<p class="bodytext">উপন্তস্সাতি কিং? সিঞ্চতি, ভুঞ্জতি, নিগ্গহীতাগমেন ব্যৰহিতত্তা উপন্তো ন হোতি।</p>
<p class="bodytext">ইৰণ্ণুৰণ্ণস্সাত্বেৰং? পচতি, ৰদতি।</p>
<p class="bodytext">ইমিনা ইস্স এৰুদ্ধি হোতি, এসতি, অন্বেসতি, পরিযেসতি।</p>
<p class="bodytext">অধিপুব্বো ইসু-আযাচনে, অজ্ঝেসতি।</p>
<p class="bodytext">কম্মে-এসীযতি, পরিযেসীযতি, অন্বেসীযতি, অজ্ঝেসীযতি।</p>
<p class="bodytext">কারিতে-এসেতি, এসযতি, এসাপেতি, এসাপযতি।</p>
<p class="bodytext">ইসু-ইচ্ছাযং, চ্ছাদেসো, ইচ্ছতি, ইচ্ছন্তি, সম্পটিচ্ছতি, সম্পটিচ্ছন্তি।</p>
<p class="bodytext">কম্মে-ইচ্ছীযতি।</p>
<p class="bodytext">কারিতে-ইচ্ছাপেতি, ইচ্ছাপযতি, সম্পটিচ্ছাপেতি, সম্পটিচ্ছাপযতি।</p>
<p class="bodytext">কম্মে-ইচ্ছাপীযতি, ইচ্ছাপযীযতি, সো ইচ্ছি, তে ইচ্ছিংসু, ইচ্ছিস্সতি, ইচ্ছিস্সন্তি।</p>
<p class="bodytext">কমু-ৰিজ্ঝনে, গম্ভীরেসু ঠানেসু ঞাণং কমতি, ন সত্থং কমতি, ন ৰিসং কমতি, ন অগ্গি কমতি <span class="note">[অ॰ নি॰ ৮.১]</span>, ন ৰিজ্ঝতীতি অত্থো।</p>
<p class="bodytext">কমু-পদগমনে <a name="M0.0413"></a>, পক্কমতি, অপক্কমতি, উপক্কমতি, ৰিক্কমতি, অভিক্কমতি, পটিক্কমতি, অতিক্কমতি, সঙ্কমতি, ওক্কমতি।</p>
<p class="bodytext"><a name="para641"></a><span class="paranum">৬৪১</span>. <span class="bld">নিতো কমস্স</span> <span class="note">[ক॰ ২০; রূ॰ ২৭; নী॰ ৫০]</span>।</p>
<p class="bodytext">নিম্হা পরস্স কমস্স কস্স খো হোতি। ‘আদিস্সা’তি সঙ্কেতত্তা কস্সাতি ঞাযতি।</p>
<p class="bodytext">নিক্খমতি, নিক্খমন্তি।</p>
<p class="bodytext">কারিতে –</p>
<p class="bodytext"><a name="para642"></a><span class="paranum">৬৪২</span>. <span class="bld">অস্সা ণানুবন্ধে</span> <span class="note">[ক॰ ৪৮৩; রূ॰ ৫২৭; নী॰ ৯৭৩]</span>।</p>
<p class="bodytext">ব্যঞ্জনন্তস্স ধাতুস্স আদিম্হি অ-কারস্স আৰুদ্ধি হোতি ণানুবন্ধে পচ্চযে। ‘বহুল’ন্তি অধিকতত্তা ণাপিম্হি আৰুদ্ধি নত্থি।</p>
<p class="bodytext">পক্কামেতি, পক্কামযতি, নিক্খামেতি, নিক্খামযতি, নিক্খমাপেতি, নিক্খমাপযতি।</p>
<p class="bodytext">ঈআদিম্হি মহাৰুত্তিনা আদিদীঘো ৰা হোতি, সো পক্কমি, পক্কামি, ইদং ৰত্বান পক্কামি, মদ্দী সব্বঙ্গসোভণা <span class="note">[জা॰ ২.২২.১৮৫৭]</span>, পক্কমুং, পক্কামুং, সম্মোদমানা পক্কামুং, অঞ্ঞমঞ্ঞং পিযং ৰদা <span class="note">[জা॰ ২.২২.১৮৬৮]</span>, পক্কমিংসু, পক্কামিংসু, পক্কমংসু, পক্কামংসু, পক্কমিস্সতি, পক্কমিস্সন্তি, পক্কমিস্সরে।</p>
<p class="bodytext">আপুব্বো কুস-অক্কোসে, লহুপন্তত্তা ৰুদ্ধি, অক্কোসতি, অক্কোসন্তি। পপুব্বো আমন্তনে, পক্কোসতি, পক্কোসন্তি। ৰিপুব্বো উচ্চসদ্দে, ৰিক্কোসতি, ৰিক্কোসন্তি। পটিপুব্বো নীৰারণে, পটিক্কোসতি, পটিক্কোসন্তি।</p>
<p class="bodytext">ঈআদিম্হি <a name="M0.0414"></a> –</p>
<p class="bodytext"><a name="para643"></a><span class="paranum">৬৪৩</span>. <span class="bld">কুসরুহীস্সচ্ছি</span> <span class="note">[ক॰ ৪৯৮; রূ॰ ৪৮০; নী॰ ১১১৪; ‘কুসরুহেহীস্স ছি’ (বহূসু)]</span>।</p>
<p class="bodytext">কুসতো রুহতো চ পরস্স ঈস্স চ্ছি হোতি।</p>
<p class="bodytext">অক্কোচ্ছি মং অৰধি মং <span class="note">[ধ॰ প॰ ৩-৪]</span>, ইদঞ্চ রূপং কুধ, কুপধাতূহিপি সাধেন্তি, এৰং সতি ‘‘অক্কোচ্ছি মে’’তি পাঠো সিযা। অক্কোসি, অক্কোসিংসু।</p>
<p class="bodytext">গমু গতিম্হি, কত্তরি লো, ‘ঊলস্সে’তি লস্স এত্তং, গমেতি, গমেন্তি। অৰপুব্বো ঞাণে, অৰগমেতি, অৰগমেন্তি, অধিপুব্বো ঞাণে লাভে চ, অধিগমেতি, অধিগমেন্তি। ৰিপুব্বো ৰিগমে, ৰিগমেতি, ৰিগমেন্তি।</p>
<p class="bodytext">কম্মে-গমীযতি, গমিযতি, গমিয্যতি।</p>
<p class="bodytext">পুব্বরূপত্তে-গম্মতি, গম্মন্তি, অধিগম্মতি, অধিগম্মন্তি, অধিগম্মরে, অধিগম্মতে, অধিগম্মন্তে, অধিগম্মরে।</p>
<p class="bodytext">কারিতে ৰুদ্ধি নত্থি, গমেতি, গমযতি, গমাপেতি, গমাপযতি।</p>
<p class="bodytext">কম্মে-গমযীযতি, গমযীযন্তি, গমাপীযতি, গমাপীযন্তি।</p>
<p class="bodytext">হিয্যত্তনিম্হি-সো অগমা, গমা, তে অগমূ, গমূ, ত্বং অগমো, অগম, অগমি, তুম্হে অগমুত্থ, অহং অগমিং, গমিং, মযং অগমম্হা, গমম্হা, অগমুম্হা, গমুম্হা, সো অগমত্থ, তে অগমত্থুং, ত্বং অগমসে, তুম্হে অগমব্হং, অহং অগমং, মযং অগমম্হসে।</p>
<p class="bodytext">অজ্ঝত্তনিম্হি ঈআদীসু ইকারাগমো, সো অগমী, গমী।</p>
<p class="bodytext">রস্সত্তে-অগমি, গমি।</p>
<p class="bodytext">মহাৰুত্তিনা <a name="M0.0415"></a> আকারেন সহ সাগমো, সো অগমাসি, গামং অগমাসি, নগরং অগমাসি।</p>
<p class="bodytext">‘এয্যাথস্সে’ইচ্চাদিনা ঈস্স ত্থো, সো গামং অগমিত্থো, গমিত্থো, তে অগমুং, গমুং।</p>
<p class="bodytext">‘উংস্সিংস্বংসূ’তি ইংসু, অংসু, তে অগমিংসু, গমিংসু, অগমংসু, গমংসু, ত্বং অগমো, গমো।</p>
<p class="bodytext">‘ওস্স অ ই ত্থ ত্থো’ ‘সী’তি সুত্তানি, ত্বং অগম, গম, অগমি, গমি, অগমিত্থ, গমিত্থ, অগমিত্থো, গমিত্থো, অগমাসি, গমাসি, তুম্হে অগমিত্থ।</p>
<p class="bodytext">‘ম্হাত্থানমুউ’ইতি উত্তং, তুম্হে অগমুত্থ, গমুত্থ, অহং অগমিং, গমিং, অগমাসিং, গমাসিং, মযং অগমিম্হা, গমিম্হা।</p>
<p class="bodytext">রস্সত্তে-অগমিম্হ, গমিম্হ, অগমুম্হা, গমুম্হা, অগমুম্হ, গমুম্হ, অগমাসিম্হা, গমাসিম্হা, অগমাসিম্হ, গমাসিম্হ।</p>
<p class="bodytext">পরছক্কে-সো অগমা, গমা।</p>
<p class="bodytext">রস্সত্তে-অগম, গম।</p>
<p class="bodytext">‘এয্যাথস্সে’ইচ্চাদিনা ত্থত্তে-সো অগমিত্থ, গমিত্থ, তে অগমূ, গমূ।</p>
<p class="bodytext">রস্সত্তে-অগমু, গমু, ত্বং অগমিসে, গমিসে, তুম্হে অগমিব্হং, গমিব্হং, অহং অগম, গম, অগমং, গমং ৰা, অগমিম্হে, গমিম্হে।</p>
<p class="bodytext">কম্মে-অগমীযি, অগম্মি, অগমীযিত্থো, অগম্মিত্থো, অগমীযুং, গমীযুং, অগমীযিংসু, গমীযিংসু, অগম্মুং, গম্মুং, অগম্মিংসু, গম্মিংসু।</p>
<p class="bodytext">পরছক্কে-অগমীযিত্থ, গমীযিত্থ, অগম্মিত্থ, গম্মিত্থ।</p>
<p class="bodytext">কারিতে-অগমাপযি, গমাপযি, অগমাপেসি, গমাপেসি, অগমাপযুং, গমাপযুং, অগমাপযিংসু, গমাপযিংসু।</p>
<p class="bodytext"><a name="para644"></a><span class="paranum">৬৪৪</span>. <span class="bld">গমিস্স</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">আআদিম্হি <a name="M0.0416"></a> ঈআদিম্হি চ গমিস্স মস্স আ হোতি। সরলোপো।</p>
<p class="bodytext">সো অগা, তে অগূ, ত্বং অগো, তুম্হে অগুত্থ, অহং অগং, মযং অগুম্হা।</p>
<p class="bodytext">ঈআদিম্হি ঈসরলোপো, অগা দেৰান সন্তিকে <span class="note">[জা॰ ১.১৪.২০৫]</span>, ৰাযসো অনুপরিযগা <span class="note">[সু॰ নি॰ ৪৪৯]</span>।</p>
<p class="bodytext">আপুব্বো আগমনে, অনব্হিতো ততো আগা <span class="note">[জা॰ ১.৫.২১]</span>, সোপা’গা সমিতিং ৰনং <span class="note">[দী॰ নি॰ ২.৩৩৫]</span>।</p>
<p class="bodytext">অধিপুব্বো পটিলাভে, অজ্ঝগা অমতং সন্তিং <span class="note">[ৰি॰ ৰ॰ ৮৪৬]</span>, তণ্হানং খযমজ্ঝগা <span class="note">[ধ॰ প॰ ১৫৪]</span>।</p>
<p class="bodytext">অতিপুব্বো উপাধিপুব্বো চ তিতিক্কমে, নক্খত্তং পটিমানেন্তং, অত্থো বালং উপজ্ঝগা <span class="note">[জা॰ ১.১.৪৯]</span>। খণো ৰে মা উপজ্ঝগা।</p>
<p class="bodytext">এতানি ও, অৰচনানং লোপে সতি তুম্হ’ম্হযোগেপি লভন্তি, অগুং, অগিংসু, অগংসু। সমন্তা ৰিজ্জুতা আগুং <span class="note">[জা॰ ২.২২.২২৬৪]</span>, তেপা’গুংসমিতিং ৰনং <span class="note">[(গৰেসিতব্বং)]</span>, ৰিসেসং অজ্ঝগংসুতে <span class="note">[দী॰ নি॰ ২.৩৫৪]</span>, অসেসং পরিনিব্বন্তি, অসেসং দুক্খমজ্ঝগুং <span class="note">[ইতিৰু॰ ৯৩]</span>, সব্বং দুক্খং উপজ্ঝগুং <span class="note">[পটি॰ ম॰ ১.২৩৬; ম॰ নি॰ ৩.২৭১]</span>। অজ্ঝগো, অজ্ঝগ, অজ্ঝগি, অজ্ঝগুত্থ, অজ্ঝগিং, অজ্ঝগিম্হা, অজ্ঝগুম্হা, অগা, আগা, অন্বগা, অজ্ঝগা, উপজ্ঝগা, অগূ, আগূ। আগূ দেৰা যসস্সিনো <span class="note">[দী॰ নি॰ ২.৩৪০]</span>, চিত্তস্স একধম্মস্স, সব্বেৰ ৰসমন্বগূ <span class="note">[সং॰ নি॰ ১.৬১]</span>। চেতা হনিংসু ৰেদব্বং, সব্বে তে ব্যসনমজ্ঝগূ <span class="note">[জা॰ ১.১.৪৮]</span>।</p>
<p class="bodytext">পরোক্খাযং <a name="M0.0417"></a> আদিস্স দ্বিত্তং, ‘কৰগ্গহানং চৰগ্গজা’তি পুব্বস্স চৰগ্গো। সো জগম, মহাৰুত্তিনা উপন্তস্স দীঘো, ক্বচি অস্স ইত্তং, ‘‘রাজা দুদীপো জগামি মগ্গ’’ন্তি <span class="note">[জা॰ ২.২২.৯১১; ‘রাজা দুদীপোপি জগাম সগ্গং’]</span> পাল়ি। সো জগাম, তে জগামু, ত্বং জগমে।</p>
<p class="bodytext">ব্যঞ্জনাদিম্হি ইকারাগমো, তুম্হে জগমিত্থ, অহং জগমং, মযং জগমিম্হ, সো জগমিত্থ, তে জগমিরে, ত্বং জগমিত্থো, তুম্হে জগমিব্হো, অহং জগমিং, মযং জগমিম্হে।</p>
<p class="bodytext">স্সত্যাদিম্হি-গমিস্সতি, গমিস্সন্তি, গমিস্সরে।</p>
<p class="bodytext">পরছক্কে-সো গমিস্সতে, তে গমিস্সন্তে, গমিস্সরে, ত্বং গমিস্সসে, তুম্হে গমিস্সব্হে, অহং গমিস্সং, মযং গমিস্সাম্হে।</p>
<p class="bodytext">স্সাদিম্হি-সো অগমিস্সা, গমিস্সা।</p>
<p class="bodytext">‘আঈঊম্হাস্সাস্সাম্হানং ৰা’তি স্সা, স্সাম্হানং রস্সো, অগমিস্স, গমিস্স, তে অগমিস্সংসু, গমিস্সংসু, ত্বং অগমিস্সে, গমিস্সে।</p>
<p class="bodytext">‘এয্যাথস্সে’ ইচ্চাদিনা স্সেস্স অত্তং, ত্বং অগমিস্স, গমিস্স, তুম্হে অগমিস্সথ, গমিস্সথ, অহং অগমিস্সং, গমিস্সং, মযং অগমিস্সাম্হা, গমিস্সাম্হা, অগমিস্সাম্হ, গমিস্সাম্হ।</p>
<p class="bodytext">‘গম ৰদ দানং ঘম্মৰজ্জদজ্জা’তি সব্বৰিভত্তীসু গমিস্স ঘম্মো, ঘম্মতি, ঘম্মন্তি।</p>
<p class="bodytext">কম্মে-ঘম্মীযতি, ঘম্মীযন্তি।</p>
<p class="bodytext">মহাৰুত্তিনা গগ্ঘাদেসো ৰা, ত্বং যেন যেনেৰ গগ্ঘসি, ফাসুংযেৰ গগ্ঘসি <span class="note">[অ॰ নি॰ ৮.৬৩]</span>।</p>
<p class="bodytext">‘গমযমিসাসদিসানং <a name="M0.0418"></a> ৰাচ্ছঙ’ ইতি সুত্তেন সব্বৰিভত্তীসু গমিস্স মস্স চ্ছো, গচ্ছতি, গচ্ছন্তি, গচ্ছরে।</p>
<p class="bodytext">কম্মে-গচ্ছীযতি, গচ্ছীযন্তি, গচ্ছিয্যতি, গচ্ছিয্যন্তি, গচ্ছিয্যরে।</p>
<p class="bodytext">কারিতে-গচ্ছাপেতি, গচ্ছাপযতি। গচ্ছতু, গচ্ছন্তু, গচ্ছেয্য, গচ্ছেয্যুং।</p>
<p class="bodytext">‘এয্যুংস্সুং’ইতি উংত্তং, গচ্ছুং।</p>
<p class="bodytext">‘এয্যেয্যাসেয্যংনং টে’ইতি সুত্তেন এয্য, এয্যাসি, এয্যংৰিভত্তীনং এত্তং, সো গচ্ছে, ত্বং গচ্ছে, অহং গচ্ছে।</p>
<p class="bodytext">‘এয্যাথস্সে’ ইচ্চাদিনা এয্যাথস্স ওত্তং, তুম্হে গচ্ছেয্যাথো।</p>
<p class="bodytext">আআদিম্হি-অগচ্ছা, গচ্ছা, অগচ্ছ, গচ্ছ ৰা।</p>
<p class="bodytext">ঈআদিম্হি-অগচ্ছি, গচ্ছি, অগচ্ছুং, গচ্ছুং, অগচ্ছিংসু, গচ্ছিংসু।</p>
<p class="bodytext"><a name="para645"></a><span class="paranum">৬৪৫</span>. <span class="bld">ডংসস্স চ ঞ্ছঙ</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘ছঙ’ (বহূসু)]</span>।</p>
<p class="bodytext">আআদীসু ঈআদীসু চ ডংসস্স চ অন্তো ব্যঞ্জনো ঞ্ছঙ হোতি।</p>
<p class="bodytext">সো অগঞ্ছা, গঞ্ছা। তথা অগঞ্ছূ, গচ্ছূ।</p>
<p class="bodytext">ঈআদিম্হি-সো অগঞ্ছি, গঞ্ছি।</p>
<p class="bodytext">তস্মিং পটিপৰিট্ঠম্হি, অঞ্ঞো আগঞ্ছি ব্রাহ্মণো <span class="note">[সু॰ নি॰ ৯৮৫]</span>। খিপ্পমেৰ উপাগঞ্ছি, যত্থ সম্মতি তেমিযো <span class="note">[জা॰ ২.২২.৭৩]</span>। তে অগঞ্ছুং, গঞ্ছুং।</p>
<p class="bodytext">স্সত্যাদিম্হি-গচ্ছিস্সতি, গচ্ছিস্সন্তি, গচ্ছিস্সরে।</p>
<p class="bodytext"><a name="para646"></a><span class="paranum">৬৪৬</span>. <span class="bld">লভ ৰস ছিদ গম ভিদ রুদানং চ্ছঙ</span> <span class="note">[ক॰ ৪৮১; রূ॰ ৫২৪; নী॰ ৯৬৬, ৯৬৮]</span>।</p>
<p class="bodytext">স্সেন <a name="M0.0419"></a> সহ এতেসং চ্ছঙ হোতি ৰা স্সযুত্তাসু ৰিভত্তীসু, সুত্তৰিভত্তেন সুসস্স চ, ‘‘নদীৰ অৰসুচ্ছতী’’তি <span class="note">[জা॰ ২.২২.২১৪০]</span> পাল়ি।</p>
<p class="bodytext">লচ্ছতি, লভিস্সতি, অলচ্ছা, অলভিস্সা, ৰচ্ছতি, ৰসিস্সতি, অৰচ্ছা, অৰসিস্সা, ছেচ্ছতি, ছিন্দিস্সতি, অচ্ছেচ্ছা, অচ্ছিন্দিস্সা, ভেচ্ছতি, ভিন্দিস্সতি, অভেচ্ছা, অভিন্দিস্সা, রুচ্ছতি, রোদিস্সতি, অরুচ্ছা, অরোদিস্সাতি।</p>
<p class="bodytext">ইমিনা স্সযুত্তাসু দ্বীসু ৰিভত্তীসু স্সেন সহ গমিস্স মস্স চ্ছো, গচ্ছতি, গচ্ছিস্সতি, গচ্ছন্তি, গচ্ছিস্সন্তি, অহং গচ্ছং, গচ্ছিস্সং।</p>
<p class="bodytext">অত্রিমা পাল়ী-গচ্ছং পারং সমুদ্দস্স, কস্সং পুরিসকারিযং <span class="note">[জা॰ ২.২২.১৩১]</span>, তস্সাহং সন্তিকং গচ্ছং, সো মে সত্থা ভৰিস্সতি, সব্বানি অভিসম্ভোস্সং, গচ্ছঞ্ঞেৰ রথেসভ <span class="note">[জা॰ ২.২২.১৮৩২]</span>, ৰেধব্যং কটুকং লোকে, গচ্ছঞ্ঞেৰ রথেসভ <span class="note">[জা॰ ২.২২.১৮৩৫]</span>।</p>
<p class="bodytext">স্সাদিম্হি-অগচ্ছা, অগচ্ছিস্সা, অগচ্ছংসু, অগচ্ছিস্সংসু।</p>
<p class="bodytext">জর-ৰযোহানিম্হি –</p>
<p class="bodytext"><a name="para647"></a><span class="paranum">৬৪৭</span>. <span class="bld">জরসদানমীম ৰা</span> <span class="note">[ক॰ ৫০৫, ৬০৯; রূ॰ ৪৮২, ৪৮৪; নী॰ ১০১৮, ১২১৩]</span>।</p>
<p class="bodytext">জর, সদানং সরম্হা ঈমআগমো হোতি ৰাতি ঈমআগমো।</p>
<p class="bodytext">জীরতি, জীরন্তি।</p>
<p class="bodytext">কারিতে-জীরাপেতি, জীরাপযতি।</p>
<p class="bodytext"><a name="para648"></a><span class="paranum">৬৪৮</span>. <span class="bld">জরমরানমিযঙ</span> <span class="note">[ক॰ ৫০৫; রূ॰ ৪৮২; নী॰ ১০১৮; ‘…মীযঙ’ (বহূসু)]</span>।</p>
<p class="bodytext">এতেসং <a name="M0.0420"></a> ইযঙ হোতি ৰা ন্ত, মান, ত্যাদীসু।</p>
<p class="bodytext">জিযতি, জিযন্তি।</p>
<p class="bodytext">দীঘত্তে-জীযতি, জীযন্তি।</p>
<p class="bodytext">দ্বিত্তে-জিয্যতি, জিয্যন্তি।</p>
<p class="bodytext">কারিতে-জিযাপেতি, জিযাপযতি।</p>
<p class="bodytext">জনী-পাতুভাৰে, মহাৰুত্তিনা সব্বৰিভত্তীসু নস্স যাদেসো আদিদীঘো চ, জাযতি, উপজাযতি, ৰিজাযতি, জাযন্তি, জাযরে, পজাযন্তি, পজাযরে, উপজাযন্তি, উপজাযরে।</p>
<p class="bodytext">কারিতে ৰুদ্ধি নত্থি, জনেতি, জনেন্তি, জনযতি, জনযন্তি।</p>
<p class="bodytext">কম্মে-জনীযতি, জনীযন্তি, জাযতু, জাযন্তু, জাযেয্য, জাযেয্যুং।</p>
<p class="bodytext">কারিতে-জনেয্য, জনেয্যুং, জনযেয্য, জনযেয্যুং।</p>
<p class="bodytext">ঈআদিম্হি-অজাযি, অজাযিংসু, ৰিজাযি, ৰিজাযিংসু, অজনি, জনি ৰা।</p>
<p class="bodytext">কারিতে-অজনেসি, জনেসি, অজনযি, জনযি, অজনেসুং, জনেসুং, অজনযুং, জনযুং, অজনযিংসু, জনযিংসু।</p>
<p class="bodytext">স্সত্যাদিম্হি-জাযিস্সতি, ৰিজাযিস্সতি।</p>
<p class="bodytext">স্সাদিম্হি-অজাযিস্সা, জাযিস্সা।</p>
<p class="bodytext">ডংস-ডংসনে, ডংসতি, ডংসন্তি।</p>
<p class="bodytext">কারিতে-ডংসেতি, ডংসযতি, ডংসাপেতি, ডংসাপযতি।</p>
<p class="bodytext">আ <a name="M0.0421"></a>, ঈআদীসু ‘ডংসস্স চ ঞ্ছঙ’ ইতি সুত্তং, নিগ্গহীতলোপো, অডঞ্ছা, ডঞ্ছা, অডঞ্ছি, ডঞ্ছি।</p>
<p class="bodytext">দহ-দাহে, দহতি, দহন্তি।</p>
<p class="bodytext">কম্মে যম্হি ‘হস্স ৰিপল্লাসো’তি পুব্বাপরৰিপল্লাসো, অগ্গিনা গামো দয্হতি, দয্হন্তি।</p>
<p class="bodytext">কারিতে-দাহেতি, দাহযতি, দহাপেতি, দহাপযতি।</p>
<p class="bodytext"><a name="para649"></a><span class="paranum">৬৪৯</span>. <span class="bld">দহস্স দস্স ডো</span> <span class="note">[ক॰ ২০; রূ॰ ২৭; নী॰ ৫০; ‘…দসদদক্খা’ (বহূসু)]</span>।</p>
<p class="bodytext">দহধাতুস্স দস্স ডো হোতি ৰা।</p>
<p class="bodytext">ডহতি, ডহন্তি।</p>
<p class="bodytext">দিস-পেক্খনে, ত্যাদ্যুপ্পত্তি, কত্তরি লো।</p>
<p class="bodytext"><a name="para650"></a><span class="paranum">৬৫০</span>. <span class="bld">দিসস্স পস্সদস্সদসদদক্খা</span> <span class="note">[ক॰ ৪৭১; রূ॰ ৪৮৩; নী॰ ৯৫১]</span>।</p>
<p class="bodytext">দিসধাতুস্স পস্স চ দস্স চ দস চ দ চ দক্খ চাতি এতে আদেসা হোন্তি ৰা।</p>
<p class="bodytext">ৰিপস্সনা, ৰিপস্সী ভগৰা, সুদস্সী, পিযদস্সী, অত্থদস্সী, ধম্মদস্সী, সুদস্সং ৰজ্জমঞ্ঞেসং <span class="note">[ধ॰ প॰ ২৫২]</span>, সুদস্সননগরং, মহাসুদস্সনো নাম রাজা <span class="note">[দী॰ নি॰ ২.২৪২]</span>।</p>
<p class="bodytext">দসাদেসে-চতুসচ্চদ্দসো নাথো <span class="note">[ৰিভ॰ অট্ঠ॰ সুত্তন্তভাজনীযৰণ্ণনা]</span>, দুদ্দসো ধম্মো <span class="note">[মহাৰ॰ ৭; দী॰ নি॰ ২.৬৪]</span>, অত্তনো পন দুদ্দসং <span class="note">[ধ॰ প॰ ২৫২]</span>, সো ৰে ভিক্খু ধম্মদসোতি ৰুচ্চতি <span class="note">[গৰেসিতব্বং]</span>। পস্স ধম্মং দুরাজানং, সম্মুল়্হেত্থ অৰিদ্দসূ। দট্ঠব্বং, দট্ঠা, দট্ঠুন্তি।</p>
<p class="bodytext">ইমিনা সুত্তেন দিসস্স সব্বৰিভত্তীসু যথারহং পস্স, দস্স, দক্খাদেসা হোন্তি, আ, ঈআদীসু দস, দাদেসা হোন্তি, ‘‘দিস্সতি, দিস্সন্তী’’তি রূপানি পন যস্স পুব্বরূপত্তেন ইধ <a name="M0.0422"></a> কম্মে সিজ্ঝন্তি, দিৰাদিগণে কত্তরি সিজ্ঝন্তি। মহাৰুত্তিনা অদ্দস্স, দিস্সাদেসাপি হোন্তি। অত্রিমা পাল়ী-যং ৰাসৰং অদ্দস্সামং <span class="note">[জা॰ ১.৬.১১২; ‘অদ্দসাম’]</span>, যে মযং ভগৰন্তং অদ্দস্সাম <span class="note">[গৰেসিতব্বং]</span>, অপি মে মাতরং অদস্সথ <span class="note">[ম॰ নি॰ ২.৩৫৬]</span>, দিস্সন্তি বালা অব্যত্তা <span class="note">[মহাৰ॰ ৮২]</span>, মযি ইমে ধম্মা সন্দিস্সন্তি, অহঞ্চ ইমেসু ধম্মেসু সন্দিস্সামি <span class="note">[ম॰ নি॰ ৩.২৫৩]</span>, নিমিত্তানি পদিস্সন্তি, তানি অজ্জ পদিস্সরেতি <span class="note">[বু॰ ৰং॰ ২.৮২]</span>, তস্মা ত্যাদীসুপি ‘‘অদস্সতি, অদস্সন্তি, অদস্সসি, অদস্সথ, অদস্সামি, অদ্দস্সামা’’তি যুজ্জন্তি।</p>
<p class="bodytext">কারিতে ণিম্হি দস্সাদেসো, দস্সেতি, দস্সযতি, নিদস্সেতি, নিদস্সযতি, সন্দস্সেতি, সন্দস্সযতি।</p>
<p class="bodytext">কম্মে-দস্সীযতি, দস্সীযন্তি, নিদস্সীযতি, নিদস্সীযন্তি, সন্দস্সীযতি, সন্দস্সীযন্তি, দক্খতি, দক্খন্তি।</p>
<p class="bodytext">কম্মে-দক্খীযতি, দক্খীযন্তি।</p>
<p class="bodytext">‘গমযমিসাসদিসানং চ্ছঙ’ ইতি চ্ছাদেসে- দিচ্ছতি, দিচ্ছন্তি ইচ্চাদি।</p>
<p class="bodytext">পস্সতি, পস্সন্তি, দক্খতি, দক্খন্তি, পস্সীযতি, পস্সীযন্তি, দক্খীযতি, দক্খীযন্তি।</p>
<p class="bodytext">যস্স পুব্বরূপত্তে-দিস্সতি, দিস্সন্তি, দিস্সতে, দিস্সন্তে, উদ্দিস্সতে, উদ্দিস্সন্তে, নিদ্দিস্সতে, নিদ্দিস্সন্তে, অপদিস্সতে, অপদিস্সন্তে।</p>
<p class="bodytext">কারিতে-পস্সাপেতি, পস্সাপযতি, দক্খাপেতি, দক্খাপযতি।</p>
<p class="bodytext">কম্মে-পস্সাপীযতি, দস্সীযতি, নিদস্সীযতি, সন্দস্সীযতি, দক্খাপীযতি।</p>
<p class="bodytext">পস্সতু <a name="M0.0423"></a>, পস্সন্তু, দক্খতু, দক্খন্তু, পস্সেয্য, পস্সেয্যুং, দক্খেয্য, দক্খেয্যুং।</p>
<p class="bodytext">এয্যামস্স এমু চ অন্তস্স উ চ হোন্তি। ‘‘কত্থ পস্সেমু খত্তিযং <span class="note">[জা॰ ২.২.১৯৪৭]</span>, দক্খেমু তে নিৰেসন’’ন্তি <span class="note">[জা॰ ১.১৫.২৫৪ (…নিৰেসনানি)]</span> পাল়ি। পস্সেয্যাম, পস্সেয্যামু, দক্খেয্যাম, দক্খেয্যামু।</p>
<p class="bodytext">আআদিম্হি-অপস্সা, অদক্খা।</p>
<p class="bodytext">দস, দাদেসেসু দকারস্স দ্বিত্তং, অদ্দসা খো ভগৰা <span class="note">[মহাৰ॰ ৯; দী॰ নি॰ ২.৬৯; সং॰ নি॰ ১.১৫৯]</span>, অদ্দসা খো আযস্মা আনন্দো <span class="note">[ম॰ নি॰ ১.৩৬৪]</span>।</p>
<p class="bodytext">রস্সত্তে-তমদ্দস মহাব্রহ্মা, নিসিন্নং সম্হি ৰেস্মনি <span class="note">[জা॰ ১.১৬.১৪৮]</span>। তে অদ্দসূ। রস্সত্তে-অদ্দসু, আমন্তযস্সু ৰো পুত্তে, মা তে মাতরমদ্দসু <span class="note">[জাতকে ‘‘আমন্তযস্সু তে পুত্তে, মা তে মাতর মদ্দসুং’’]</span>।</p>
<p class="bodytext">দাদেসে-সো অদ্দা।</p>
<p class="bodytext">রস্সত্তে-অদ্দ। যাযমানো মহারাজা, অদ্দা সীদন্তরে নগে <span class="note">[জা॰ ২.২২.২১০৫]</span>। যো দুক্খং সুখতো অদ্দ, দুক্খমদ্দক্খি সল্লতো <span class="note">[দী॰ নি॰ ২.৩৬৮]</span>।</p>
<p class="bodytext">ঈআদিম্হি-অপস্সি, পস্সি, অপস্সী, পস্সী, অপস্সিংসু, পস্সিংসু, অপস্সি, পস্সি, অপস্সিত্থ, পস্সিত্থ, অপস্সিং, পস্সিং, অপস্সিম্হা, পস্সিম্হা।</p>
<p class="bodytext">দস্সাদেসে-অদ্দস্সি, অদ্দস্সুং, অদ্দস্সিংসু, অদ্দস্সংসু, অদ্দস্সি, অদ্দস্সিত্থ, অদ্দস্সিং, অদ্দস্সিম্হা।</p>
<p class="bodytext">দক্খাদেসে-অদক্খি, দক্খি ইচ্চাদি।</p>
<p class="bodytext">দসাদেসে গাথাসু-অদ্দসি, অদ্দসুং, অদ্দসিংসু, অদ্দসংসু।</p>
<p class="bodytext">পরছক্কে-অদ্দসা <a name="M0.0424"></a>, অদ্দসূ, অহং অদ্দসং, মযং অদ্দস্সিম্হে। অদ্দসং কাম তে মূলং, সঙ্কপ্পা কাম জাযসি <span class="note">[জা॰ ১.৮.৩৯]</span>।</p>
<p class="bodytext">ক্বচি সাগমে আকারাগমো, সো অদ্দসাসি, তে অদ্দসাসুং, অহং অদ্দসাসিং, মযং অদসাসিম্হ। যং অদ্দসাসিং সম্বুদ্ধং, দেসেন্তং ধম্মমুত্তমং <span class="note">[থেরগা॰ ২৮৭]</span>। অথদ্দসাসিং সম্বুদ্ধং, সত্থারমকুতোভযং <span class="note">[থেরগা॰ ৯১২]</span>।</p>
<p class="bodytext">মহাৰুত্তিনা ইংস্স ইম্হি হোতি, পথে অদ্দসাসিম্হি ভোজপুত্তে <span class="note">[জা॰ ২.১৭.১৪৬]</span>।</p>
<p class="bodytext">স্সত্যাদিম্হি-পস্সিস্সতি, পস্সিস্সন্তি।</p>
<p class="bodytext">দক্খাদেসে‘দক্খ সক্খ হেহি’ইচ্চাদিনা স্সস্সলোপো, দক্খতি, দক্খন্তি, দক্খিতি, দক্খিন্তি, দক্খিস্সতি, দক্খিস্সন্তি।</p>
<p class="bodytext">স্সাদিম্হি-অপস্সিস্সা, অদক্খিস্সা ইচ্চাদি।</p>
<p class="bodytext">মর-পাণচাগে, মরতি, মরন্তি।</p>
<p class="bodytext">‘জরমরানমিযঙ’ইতি ইযাদেসো, মিযতি, মিযন্তি, অম্হং দহরা ন মিয্যরে <span class="note">[জা॰ ১.১০.৯৭]</span>।</p>
<p class="bodytext">কারিতে ‘অস্সা ণানুবন্ধে’তি আৰুদ্ধি, মারেতি, মারেন্তি, মারযতি, মারযন্তি, মারাপেতি, মারাপেন্তি, মারাপযতি, মারাপযন্তি।</p>
<p class="bodytext">যমু-উপরমে, যমতি, যমন্তি। পরে চ ন ৰিজানন্তি, মযমেত্থ যমামসে। এত্থ চ ‘যমামসে’তি ৰিরমামসে, মরণং গচ্ছামসেতি অত্থো।</p>
<p class="bodytext">সংপুব্বো সংযমে, সংযমতি, সংযমন্তি।</p>
<p class="bodytext">নিগ্গহীতস্স ঞাদেসে-সঞ্ঞমতি, সঞ্ঞমন্তি।</p>
<p class="bodytext">নিপুব্বো <a name="M0.0425"></a> নিযমে, নিযমতি, নিযমন্তি।</p>
<p class="bodytext">‘গমযমিসাসদিসানং ৰা চ্ছঙ’ইতি মস্স চ্ছাদেসো, নিযচ্ছতি, নিযচ্ছন্তি।</p>
<p class="bodytext">কম্মে-নিযমীযতি, নিযমীযন্তি।</p>
<p class="bodytext">পুব্বরূপে-নিযম্মতি, নিযম্মন্তি।</p>
<p class="bodytext">কারিতে-নিযামেতি, নিযামযতি।</p>
<p class="bodytext">ণাপিম্হি ন ৰুদ্ধি, নিযমাপেতি, নিযমাপযতি, ৰৰত্থপেতীতি অত্থো।</p>
<p class="bodytext">রুদ-অস্সুৰিমোচনে, রোদতি, রোদন্তি।</p>
<p class="bodytext">স্সত্যাদিম্হি-‘লভৰসছিদগমভিদানং চ্ছঙ’ইতি স্সেন সহ দস্স চ্ছাদেসো, সা নূন কপণা অম্মা, চিররত্তায রুচ্ছতি <span class="note">[জা॰ ২.২২.২১৩৬]</span>। কোঞ্জী সমুদ্দতীরেৰ, কপণা নূন রুচ্ছতি <span class="note">[জা॰ ২.২১.১১৩]</span>। সা নূন কপণা অম্মা, চিরং রুচ্ছতি অস্সমে <span class="note">[জা॰ ২.২২.২১৩৮]</span>, কং ন্ব’জ্জ ছাতা তসিতা, উপরুচ্ছন্তি দারকা <span class="note">[জা॰ ২.২২.২১৫৩]</span>। রোদিস্সতি, রোদিস্সন্তি, রুচ্ছতি, রুচ্ছন্তি।</p>
<p class="bodytext">স্সাদীসু-অরুচ্ছা, অরুচ্ছংসু, অরোদিস্সা, অরোদিস্সংসু।</p>
<p class="bodytext">রুহ-পাপুণনে, রুহতি, রুহন্তি, আরুহতি, আরুহন্তি, আরোহতি, আরোহন্তি, অভিরুহতি, অভিরুহন্তি, ওরুহতি, ওরুহন্তি, ওরোহতি, ওরোহন্তি।</p>
<p class="bodytext">কম্মে-আরোহীযতি।</p>
<p class="bodytext">‘হস্স ৰিপল্লাসো’তি হ, যানং ৰিপরিযাযো, আরুয্হতি, ওরুয্হতি।</p>
<p class="bodytext">ঈআদিম্হি-রুহি, আরুহি, ওরুহি।</p>
<p class="bodytext">‘কুসরুহিস্স চ্ছী’তি সুত্তং, অভিরুচ্ছি, অভিরুহি ৰা।</p>
<p class="bodytext">লভ-লাভে <a name="M0.0426"></a>, লভতি, লভন্তি।</p>
<p class="bodytext">যস্স পুব্বরূপত্তে ‘চতুত্থদুতিযেস্বেসং ততিযপঠমা’তি সংযোগাদিস্স চতুত্থস্স ততিযত্তং, লব্ভতি, লব্ভন্তি, লব্ভরে।</p>
<p class="bodytext">ঈআদিম্হি-অলভি, অলভিংসু।</p>
<p class="bodytext"><a name="para651"></a><span class="paranum">৬৫১</span>. <span class="bld">লভা ইংঈনং থংথা ৰা</span> <span class="note">[ক॰ ৪৯৭; রূ॰ ৪৭৭; নী॰ ১০১৩]</span>।</p>
<p class="bodytext">লভম্হা পরেসং ইং, ঈনং কমেন থং, থা হোন্তি ৰা, ধাত্বন্তস্স পররূপত্তং, সংযোগাদিস্স দুতিযস্স পঠমত্তং।</p>
<p class="bodytext">অহং অলত্থং, অলভিং ৰা, সো অলত্থ, অলভি ৰা।</p>
<p class="bodytext">মহাৰুত্তিনা উংস্স থুং, থংসু হোন্তি, ম্হাস্স চ থম্হা, থুংম্হা হোন্তি, তে ভগৰতো সন্তিকে পব্বজ্জঞ্চ উপসম্পদঞ্চ অলত্থুং <span class="note">[দী॰ নি॰ ২.৭৭]</span>, সতিং পচ্চলত্থুং, ৰিপরীতসঞ্ঞং পচ্চলত্থুং, তে সতিং পচ্চলত্থংসু, অগমম্হা খো তৰ গেহং, তত্থ নেৰ দানং অলত্থম্হা <span class="note">[ম॰ নি॰ ২.৩০০ (থোকং ৰিসদিসং)]</span>, অক্কোসমেৰ অলত্থম্হা, মযঞ্চ অলত্থম্হা সৰনায, অলত্থুম্হা ৰা। ধাত্বন্তস্স চ্ছো চ। তদাহং পাপিকং দিট্ঠিং, পটিলচ্ছিং অযোনিসো <span class="note">[জা॰ ১.১৬.২০৪]</span>।</p>
<p class="bodytext">স্সত্যাদিম্হি-‘লভৰস ছিদ গম ভিদ রুদানং চ্ছঙ’ইতি সুত্তেন স্সেন সহ ধাত্বন্তস্স চ্ছাদেসো, লচ্ছতি, লভিস্সতি, লচ্ছন্তি, লভিস্সন্তি, লচ্ছসি, লভিস্সসি, লচ্ছথ, লভিস্সথ, লচ্ছামি, লভিস্সামি, লচ্ছাম, লভিস্সাম। লচ্ছাম পুত্তে জীৰন্তা, অরোগা চ ভৰামসে <span class="note">[জা॰ ২.২২.২২৬০]</span>।</p>
<p class="bodytext">স্সাদিম্হি-অলচ্ছা, অলভিস্সা, অলচ্ছংসু, অলভিস্সংসু।</p>
<p class="bodytext">ৰচ-ৰিযত্তিযং ৰাচাযং, ৰচতি, ৰচন্তি।</p>
<p class="bodytext">কম্মে-ৰচীযতি, ৰচীযন্তি।</p>
<p class="bodytext">যস্স <a name="M0.0427"></a> পুব্বরূপত্তে ‘অস্সূ’তি সুত্তেন আদিম্হি অকারস্স উত্তং, ৰুচ্চতি, ৰুচ্চন্তি, ৰুচ্চরে, ৰুচ্চতে, ৰুচ্চন্তে, ৰুচ্চরে।</p>
<p class="bodytext">কারিতে-ৰাচেতি, ৰাচেন্তি, ৰাচযতি, ৰাচযন্তি, ৰাচাপেতি, ৰাচাপেন্তি, ৰাচাপযতি, ৰাচাপযন্তি।</p>
<p class="bodytext">ঈআদিম্হি-অৰচি, ৰচি।</p>
<p class="bodytext">মহাৰুত্তিনা আকারেন সহ সাগমো, অৰচাসি, ৰচাসি, অৰচুং, ৰচুং, অৰচিংসু, ৰচিংসু, ত্বং অৰচো, অৰচ, অৰচি, অৰচাসি, অৰচিত্থ, অৰচিত্থো, তুম্হে অৰচিত্থ।</p>
<p class="bodytext">‘ম্হাথানমুঞ’ইতি সুত্তং, তুম্হে অৰচুত্থ, ৰচুত্থ, অহং অৰচিং, ৰচিং, অৰচাসিং, ৰচাসিং, মযং অৰচিম্হা, ৰচিম্হা, অৰচিম্হ, ৰচিম্হ ৰা, মযং অৰচুম্হা, ৰচুম্হা, সো অৰচা, ৰচা।</p>
<p class="bodytext">রস্সত্তে-অৰচ, অৰচিত্থ, ৰচিত্থ ৰা, অহং অৰচং, অৰচ, ৰচ ৰা, মযং অৰচিম্হে, ৰচিম্হে।</p>
<p class="bodytext"><a name="para652"></a><span class="paranum">৬৫২</span>. <span class="bld">ঈআদো ৰচস্সোম</span> <span class="note">[ক॰ ৪৭৭; রূ॰ ৪৭৯; নী॰ ৯৫৮; চং॰ ৬.২.৬৯; পা॰ ৭.৪.২০]</span>।</p>
<p class="bodytext">ঈআদীসু ৰচস্স মানুবন্ধো ও হোতি।</p>
<p class="bodytext">সো অৰোচি, তে অৰোচুং, অৰোচিংসু, ত্বং অৰোচি, তুম্হে অৰোচুত্থ, অহং অৰোচিং, মযং অৰোচুম্হা, সো অৰোচ, রস্সো, ভগৰা এতদৰোচ <span class="note">[উদা॰ ২০]</span>।</p>
<p class="bodytext">স্সত্যাদিম্হি –</p>
<p class="bodytext"><a name="para653"></a><span class="paranum">৬৫৩</span>. <span class="bld">ৰচভুজমুচৰিসানং ক্খঙ</span> <span class="note">[ক॰ ৪৮১; রূ॰ ৫২৪; নী॰ ৯৬৩; ‘ভুজ মুচ ৰচ ৰিসানং ক্খঙ (বহূসু)]</span>।</p>
<p class="bodytext">স্সেন সহ ৰচাদীনং অন্তো ব্যঞ্জনো ক্খঙ হোতি ৰা স্সযুত্তাসু ৰিভত্তীসু।</p>
<p class="bodytext">ৰক্খতি <a name="M0.0428"></a>, ৰচিস্সতি, ৰক্খন্তি, ৰক্খরে, ৰচিস্সন্তি, ৰচিস্সরে, ৰক্খসি, ৰক্খথ, ৰক্খামি, ৰক্খাম, ৰক্খতে, ৰক্খন্তে, ৰক্খসে, ৰক্খব্হে, অহং ৰক্খং, ৰচিস্সং, মযং ৰক্খাম্হে, ৰচিস্সাম্হে।</p>
<p class="bodytext">‘স্সেনা’তি অধিকারেন ৰিনা ধাত্বন্তস্স ক্খাদেসোপি লব্ভতি, ৰক্খিস্সতি, ৰক্খিস্সন্তি।</p>
<p class="bodytext">স্সাদিম্হি-অৰক্খা, অৰচিস্সা, অৰক্খংসু, অৰচিস্সংসু।</p>
<p class="bodytext">ৰদ-ৰিযত্তিযং ৰাচাযং, ৰদতি, ৰদন্তি, ওৰদতি, ওৰদন্তি, ৰদসি, ৰদথ, ৰদামি, ৰদাম।</p>
<p class="bodytext">লস্স এত্তে-ৰদেতি, ৰদেন্তি, ৰদেসি, ৰদেথ, ৰদেমি, ৰদেম।</p>
<p class="bodytext">কম্মে-ৰদীযতি, ৰদিয্যতি, ওৰদীযতি, ওৰদিয্যতি।</p>
<p class="bodytext">দস্স চৰগ্গত্তে যস্স পুব্বরূপত্তং, ৰজ্জতি, ৰজ্জন্তি, ওৰজ্জতি, ওৰজ্জন্তি।</p>
<p class="bodytext">কারিতে-ভেরিং ৰাদেতি, ৰাদেন্তি, ৰাদযতি, ৰাদযন্তি, গুরুং অভিৰাদেতি, অভিৰাদেন্তি, অভিৰাদেসি, অভিৰাদেথ, অভিৰাদেমি, অভিৰাদেম।</p>
<p class="bodytext">মহাৰুত্তিনা অস্স ইত্তং, অভিৰাদিযামি, অভিৰাদিযাম, অভিৰাদযামি, অভিৰাদযাম ৰা, অভিৰন্দামি, অভিৰন্দামাতি অত্থো। ৰন্দন্তো হি ‘‘সুখী হোতূ’’তি অভিমঙ্গলৰচনং ৰদাপেতি নাম, তথাৰচনঞ্চ ৰন্দনীযস্স ৰত্তং।</p>
<p class="bodytext">ণাপিম্হি ন ৰুদ্ধি, ৰদাপেতি, ৰদাপযতি।</p>
<p class="bodytext">‘গমৰদদানং ঘম্মৰজ্জদজ্জা ৰা’তি ৰজ্জাদেসো, ‘ঊলস্সে’তি লস্স এত্তং, ৰজ্জেতি, ৰজ্জেন্তি।</p>
<p class="bodytext">কম্মে-ৰজ্জীযতি, ৰজ্জীযন্তি।</p>
<p class="bodytext">কারিতে-ৰজ্জাপেতি, ৰজ্জাপযতি।</p>
<p class="bodytext">এয্যাদিম্হি-‘এয্যেয্যাসেয্যংনংটে’ইতি <a name="M0.0429"></a> এয্যাদীনং একৰচনানং এত্তং, ৰদে, ৰদেয্য, ৰজ্জে, ৰজ্জেয্য, ৰদেয্যুং, ৰজ্জেয্যুং।</p>
<p class="bodytext">ৰজ্জাদেসে মহাৰুত্তিনা এয্যস্স আত্তং, এয্যুমাদীনং এয্যসদ্দস্স লোপো, সো ৰজ্জা, তে ৰজ্জুং।</p>
<p class="bodytext">এয্যাদীনং য্যাসদ্দস্স লোপো ৰা, ত্বং ৰজ্জাসি, ৰজ্জেসি, তুম্হে ৰজ্জাথ, ৰজ্জেথ, অহং ৰজ্জামি, ৰজ্জেমি, মযং ৰজ্জাম, ৰজ্জেম, অহং ৰজ্জং, মযং ৰজ্জাম্হে, ৰজ্জেয্যাম্হে।</p>
<p class="bodytext">অত্রিমা পাল়ী-ৰজ্জুং ৰা তে ন ৰা ৰজ্জুং, নত্থি নাসায রূহনা <span class="note">[জা॰ ১.৩.৩৩]</span>, অম্মং আরোগ্যং ৰজ্জাসি, ত্বঞ্চ তাত সুখী ভৰ <span class="note">[জা॰ ২.২২.২১৪৮]</span>, অম্মং আরোগ্যং ৰজ্জাথ, অযং নো নেতি ব্রাহ্মণো <span class="note">[জা॰ ২.২২.২১৭৪]</span> ইচ্চাদি।</p>
<p class="bodytext">হিয্যত্তনিযং-সো অৰদা, ৰদা, অৰজ্জা, ৰজ্জা, তে অৰদূ, ৰদূ, অৰজ্জূ, ৰজ্জূ।</p>
<p class="bodytext">অজ্জত্তনিযং-সো অৰদি, ৰদি, অৰজ্জি, ৰজ্জি, তে অৰদুং, ৰদুং, অৰজ্জুং, ৰজ্জুং, অৰদিংসু, ৰদিংসু, অৰজ্জিংসু, ৰজ্জিংসু।</p>
<p class="bodytext">স্সত্যাদিম্হি-ৰদিস্সতি, ৰজ্জিস্সতি।</p>
<p class="bodytext">স্সাদিম্হি-অৰদিস্সা, অৰজ্জিস্সা ইচ্চাদি।</p>
<p class="bodytext">ৰিদ-ঞাণে, ৰিদতি।</p>
<p class="bodytext">‘যুৰণ্ণানমিযঙউৰঙ সরে’তি সরম্হি ইযাদেসো, তে ৰিদিযন্তি।</p>
<p class="bodytext">কারিতে-নিৰেদেতি, পটিৰেদেতি, নিৰেদযতি, পটিৰেদযতি, পটিৰেদযামি ৰো ভিক্খৰে <span class="note">[ম॰ নি॰ ১.৪১৬]</span>, জানাপেমীতি অত্থো। ৰেদযামহং ভন্তে, ৰেদযতীতি মং সঙ্ঘো ধারেতূতি <span class="note">[চূল়ৰ॰ অট্ঠ॰ ১০২]</span> জানাপেমি, পাকটং করোমীতি ৰা অত্থো।</p>
<p class="bodytext">‘‘ৰেদিযামহং <a name="M0.0430"></a> ভন্তে, ৰেদিযতীতি মং সঙ্ঘো ধারেতূ’’তিপি <span class="note">[চূল়ৰ॰ অট্ঠ॰ ১০২]</span> পাঠো, তত্থ অপচ্চযে পরে ইযাদেসো যুজ্জতি।</p>
<p class="bodytext">এয্যাদিম্হি-ৰিদেয্য, ৰিদিযেয্য, ৰিদেয্যুং, ৰিদিযেয্যুং।</p>
<p class="bodytext">ঈআদিম্হি-পচ্চযানং খযং অৰেদি, তে ৰিদুং, ৰিদিংসু।</p>
<p class="bodytext">কারিতে-নিৰেদেসি, নিৰেদযি, পটিৰেদেসি, পটিৰেদযি, নিৰেদযুং, নিৰেদযিংসু, পটিৰেদযুং, পটিৰেদযিংসু।</p>
<p class="bodytext">স্সত্যাদিম্হি-ৰিদিস্সতি, ৰেদিস্সতি, পরিসুদ্ধাতি ৰেদিস্সামি <span class="note">[মহাৰ॰ ১৩৪]</span> ইচ্চাদি।</p>
<p class="bodytext">ৰস-নিৰাসে, ৰসতি, ৰসন্তি, নিৰসতি, নিৰসন্তি।</p>
<p class="bodytext">কম্মে-অধি, আপুব্বো, তেন গামো অধিৰসীযতি, আৰসীযতি, অজ্ঝাৰসীযতি।</p>
<p class="bodytext">‘অস্সূ’তি সুত্তেন অকারস্স উত্তং, ৰুস্সতি, ৰুস্সন্তি, ৰুস্সরে, ‘‘ভগৰতি ব্রহ্মচরিযং ৰুস্সতী’’তি <span class="note">[ম॰ নি॰ ১.২৫৭]</span> পাল়ি।</p>
<p class="bodytext">কারিতে-ৰাসেতি, অধিৰাসেতি, ৰাসযতি, অধিৰাসযতি।</p>
<p class="bodytext">ণাপিম্হি ৰুদ্ধি নত্থি, ৰসাপেতি, ৰসাপযতি।</p>
<p class="bodytext">ঈআদিম্হি-অৰসি, ৰসি, অৰসুং, ৰসুং, অৰসিংসু, ৰসিংসু।</p>
<p class="bodytext">স্সত্যাদীসু-‘লভ ৰস ছিদ গম ভিদ রুদানং চ্ছঙ’ইতি স্সেন সহ ধাত্বন্তস্স চ্ছাদেসো, ৰচ্ছতি, ৰসিস্সতি, ৰচ্ছন্তি, ৰসিস্সন্তি, আযস্মতো নিস্সায ৰচ্ছামি <span class="note">[মহাৰ॰ ৭৭]</span>, ন তে ৰচ্ছামি সন্তিকে <span class="note">[জা॰ ২.২২.১৯৩৩]</span>, অৰচ্ছা, অৰসিস্সা, অৰচ্ছংসু, অৰসিস্সংসু।</p>
<p class="bodytext">ৰিস-পৰিসনে, পৰিসতি, পৰিসন্তি।</p>
<p class="bodytext">কম্মে-পৰিসীযতি <a name="M0.0431"></a>, পৰিসীযন্তি, পৰিসীযতে, পৰিসীযন্তে।</p>
<p class="bodytext">যস্স পুব্বরূপত্তে-পৰিস্সতি, পৰিস্সন্তি, পৰিস্সরে, পৰিস্সতে, পৰিস্সন্তে, পৰিস্সরে।</p>
<p class="bodytext">কারিতে-পৰেসেতি, পৰেসযতি।</p>
<p class="bodytext">কম্মে-পৰেসীযতি, পৰেসীযন্তি।</p>
<p class="bodytext">ঈআদিম্হি উপসগ্গস্স দীঘো ৰা, পাৰিসি।</p>
<p class="bodytext">মহাৰুত্তিনা ধাত্বন্তস্স ক্খো হোতি, পাৰেক্খি পথৰিং চেচ্চো <span class="note">[জা॰ ১.১৯.৯৮]</span>, সো পাৰেক্খি কাসিরাজা <span class="note">[জা॰ ১.১৫.২৬৬]</span>, সো তস্স গেহং পাৰেক্খি <span class="note">[জা॰ ১.১৫.৩০৩]</span>, পাৰিসুং, পাৰিসিংসু, পাৰেক্খিংসু।</p>
<p class="bodytext">স্সত্যাদীসু ‘ৰচ ভুজ মুচ ৰিসানং ক্খঙ’ইতি স্সেন সহ ধাত্বন্তস্স ক্খো, পৰেক্খতি, পৰিসিস্সতি, পৰেক্খন্তি, পৰিসিস্সন্তি, এস ভিয্যো পৰেক্খামি, ৰম্মিকং সতপোরিসং <span class="note">[জা॰ ১.৪.১০০]</span>, পাৰেক্খা, পৰিসিস্সা, পাৰেক্খংসু, পৰিসিস্সংসু।</p>
<p class="bodytext">সদ-সংসীদনে, ‘জরসদানমীম ৰা’তিআদিসরম্হা ঈমআগমো হোতি ৰা, সীদতি, সীদন্তি, লাবূনি সীদন্তি, সিলা প্লৰন্তি <span class="note">[জা॰ ১.১.৭৭]</span>, সংসীদতি, ৰিসীদতি, ওসীদতি, অৰসীদতি।</p>
<p class="bodytext">নিপুব্বো নিসজ্জাযং, নিসীদতি, নিসীদন্তি।</p>
<p class="bodytext">পপুব্বো পসাদে, পসীদতি, পসীদন্তি।</p>
<p class="bodytext">কারিতেপি ন ৰুদ্ধি আদেসন্তরত্তা, সীদেতি, সীদযতি, সংসীদেতি, সংসীদযতি, ওসীদেতি, ওসীদযতি, ওসীদাপেতি, ওসীদাপযতি, নিসীদাপেতি, নিসীদাপযতি।</p>
<p class="bodytext">পপুব্বম্হি ঈম ন হোতি, পিতা পুত্তং বুদ্ধে পসাদেতি, পসাদযতি, পসাদেন্তি, পসাদযন্তি।</p>
<p class="bodytext">কম্মে-পসাদীযতি <a name="M0.0432"></a>, পসাদীযন্তি।</p>
<p class="bodytext">হন-হিংসা, গতীসু, হনতি, হনন্তি।</p>
<p class="bodytext">‘ক্বচি ৰিকরণান’ন্তি সুত্তেন লৰিকরণস্স লোপে হন্তি, ফলং ৰে কদলিং হন্তি, সক্কারো কাপুরিসং হন্তি <span class="note">[চূল়ৰ॰ ৩৩৫]</span>, হন্তি কুদ্ধো পুথুজ্জনো <span class="note">[অ॰ নি॰ ৭.৬৪]</span>।</p>
<p class="bodytext">মহাৰুত্তিনা ক্বচি ধাত্বন্তলোপো, ৰিক্কোসমানা তিব্বাহি, হন্তি নেসং ৰরং ৰরং <span class="note">[জা॰ ২.২২.২৩৭০]</span>, লুদ্দকা মিগং হন্তি, কেৰট্টা মচ্ছং হন্তি।</p>
<p class="bodytext">কম্মে-হনীযতি, হনীযন্তি।</p>
<p class="bodytext">ধাত্বন্তস্স চৰগ্গত্তে যস্স পুব্বরূপত্তং, হঞ্ঞতি, হঞ্ঞন্তি।</p>
<p class="bodytext">কারিতে –</p>
<p class="bodytext"><a name="para654"></a><span class="paranum">৬৫৪</span>. <span class="bld">হনস্স ঘাতো ণানুবন্ধে</span> <span class="note">[ক॰ ৫৯১; রূ॰ ৫৪৪; নী॰ ১১৯৫]</span>।</p>
<p class="bodytext">হনস্স ঘাতো হোতি ণানুবন্ধে পচ্চযে।</p>
<p class="bodytext">ঘাতেতি, ঘাতযতি, ঘাতাপেতি, ঘাতাপযতি।</p>
<p class="bodytext">কম্মে-ঘাতীযতি, ঘাতাপীযতি।</p>
<p class="bodytext">ঈআদিম্হি-অহনি, হনি, অহনিংসু, হনিংসু।</p>
<p class="bodytext">কম্মে-অহঞ্ঞি, হঞ্ঞি, অহঞ্ঞিংসু, হঞ্ঞিংসু।</p>
<p class="bodytext">স্সত্যাদিম্হি –</p>
<p class="bodytext"><a name="para655"></a><span class="paranum">৬৫৫</span>. <span class="bld">হনা জেখা</span> <span class="note">[ক॰ ৪৮১; রূ॰ ৫২৪; নী॰ ৯৬৭, ৯৬৯? ‘…ছখা’ (বহূসু) ‘ছেখা’ (কত্থচি)]</span>।</p>
<p class="bodytext">হনম্হা পরস্স স্সকারস্স জে, খাদেসা হোন্তি ৰা, মহাৰুত্তিনা ধাত্বন্তস্স পররূপত্তং।</p>
<p class="bodytext">হজ্জেতি <a name="M0.0433"></a>, হনিস্সতি, হজ্জেন্তি, হজ্জেসি, হজ্জেথ, হজ্জেমি, হনিস্সামি, হজ্জেম, হনিস্সাম।</p>
<p class="bodytext">খাদেসে মহাৰুত্তিনা ধাত্বন্তস্স ৰগ্গন্তত্তং, পটিহঙ্খতি, পটিহনিস্সতি, পটিহঙ্খন্তি, পটিহঙ্খসি, পটিহঙ্খামি, পটিহঙ্খাম, পটিহনিস্সাম।</p>
<p class="bodytext">হর-হরণে, হরতি, হরন্তি।</p>
<p class="bodytext">কম্মে-হরীযতি, হরীযন্তি।</p>
<p class="bodytext">কারিতে-হারেতি, হারযতি।</p>
<p class="bodytext">ণাপিম্হি ন ৰুদ্ধি, হরাপেতি, হরাপযতি।</p>
<p class="bodytext">কম্মে-হারীযতি, হরাপীযতি।</p>
<p class="bodytext">আ, ঈআদীসু –</p>
<p class="bodytext"><a name="para656"></a><span class="paranum">৬৫৬</span>. <span class="bld">আঈআদীসু হরস্সা</span>।</p>
<p class="bodytext">আআদীসু ঈআদীসু চ হরস্স রকারস্স আ হোতি ৰা, সো অহা, অহরা।</p>
<p class="bodytext">ঈআদিম্হি-সো অহাসি, অজিনি মং অহাসি মে <span class="note">[ধ॰ প॰ ৩-৪]</span>, অত্তানং উপসংহাসি, আসনং অভিহাসি, সাসনে ৰিহাসি, ৰিহাসি পুরিসুত্তমো <span class="note">[গৰেসিতব্বং]</span>, ধম্মং পযিরুদাহাসি, অহরি, হরি, ৰিহাসুং, আহিংসু, ৰিহিংসু ৰা, ‘‘মা মে ততো মূলফলং আহংসূ’’তি <span class="note">[জা॰ ২.১৮.২২]</span> পাল়ি, অহাসুং, অহরুং, হরুং, অহরিংসু, হরিংসু, ত্বং অহাসি, অহরি, তুম্হে অহাসিত্থ, অহরিত্থ, অহং অহাসিং, অহরিং, ৰিহাসিং সাসনে রতো <span class="note">[অপ॰ থের ১.২.৮৪]</span>, মযং অহাসিম্হা, অহরিম্হা।</p>
<p class="bodytext">পরছক্কে অস্স ত্থত্তং, সো অহাসিত্থ, অহরিত্থ।</p>
<p class="bodytext">স্সত্যাদীসু <a name="M0.0434"></a> –</p>
<p class="bodytext"><a name="para657"></a><span class="paranum">৬৫৭</span>. <span class="bld">হরস্স চাহঙ স্সে</span> <span class="note">[‘যাস্স চাহঙ স্সেন’ (বহূসু)]</span>।</p>
<p class="bodytext">স্সকারৰতীসু ৰিভত্তীসু স্সেন সহ হরস্স চ করস্স চ রকারস্স আহঙ হোতি ৰা।</p>
<p class="bodytext">ইউ আগমে-হাহিতি, খারিকাজঞ্চ হাহিতি <span class="note">[জা॰ ২.২২.১৭৫৯]</span>। হাহতি ৰা, হরিস্সতি, হাহিন্তি, হাহন্তি, হরিস্সন্তি, হাহসি, সুখং ভিক্খু ৰিহাহিসি <span class="note">[ধ॰ প॰ ৩৭৯]</span>। হাহথ, হাহামি, হাহাম, হরিস্সাম।</p>
<p class="bodytext">মহাৰুত্তিনা হরস্স ধাত্বন্তস্স লোপো চ, ‘‘যো ইমস্মিং ধম্মৰিনযে অপ্পমত্তো ৰিহস্সতি <span class="note">[সং॰ নি॰ ১.১৮৫]</span>, পুরক্খত্বা ৰিহস্সাম <span class="note">[থেরীগা॰ ১২১]</span>, অহং উদকমাহিস্স’’ন্তি <span class="note">[জা॰ ২.২২.১৯৩১]</span> পাল়ী।</p>
<p class="bodytext">স্সাদিম্হি-অহাহা, অহরিস্সা, অহাহংসু, অহরিস্সংসু।</p>
<p class="bodytext">আপুব্ব সীস-পত্থনাযং, আসীসতি, আসীসন্তি, পচ্চাসীসতি, পচ্চাসীসন্তি।</p>
<p class="bodytext"><a name="para658"></a><span class="paranum">৬৫৮</span>. <span class="bld">আদিস্মা সরা</span> <span class="note">[চং॰ ৫.১.৩; পা॰ ৬.১.২]</span>।</p>
<p class="bodytext">আদিভূতা সরম্হা পরং পঠমসদ্দরূপং একস্সরং দ্বেরূপং হোতি, ইমিনা সরপুব্বানং ধাতুপদানং পদদ্বিত্তে আসীস, সীস ইতি রূপদ্বযং ভৰতি।</p>
<p class="bodytext"><a name="para659"></a><span class="paranum">৬৫৯</span>. <span class="bld">লোপোনাদিব্যঞ্জনস্স</span> <span class="note">[চং॰ ৬.২.১১২; পা॰ ৭.৪.৬০]</span>।</p>
<p class="bodytext">দ্বিত্তে অনাদিভূতস্স একস্স ব্যঞ্জনস্স লোপো হোতীতি পুরিমে সীসরূপে সকারলোপো।</p>
<p class="bodytext">আসীসীসতি <a name="M0.0435"></a>, আসীসীসন্তি ইচ্চাদি।</p>
<p class="bodytext">তথা ‘পরোক্খাযঞ্চা’তি সুত্তে চসদ্দেন কমাদীনং ধাতুপদানং পদদ্বিত্তে কতে ‘লোপোনাদিব্যঞ্জনস্সা’তি পুরিমে পদরূপে অনাদিব্যঞ্জনলোপো, ‘কৰগ্গহানং চৰগ্গজা’তি সেসস্স কৰগ্গস্স চৰগ্গত্তং, ‘নিগ্গহীতঞ্চা’তি নিগ্গহীতাগমো, চঙ্কমতি, চঙ্কমন্তি, চঙ্কমতু, চঙ্কমন্তু, চঙ্কমেয্য, চঙ্কমেয্যুং ইচ্চাদি।</p>
<p class="bodytext">কুচ-সঙ্কোচনে, চঙ্কোচতি, চঙ্কোচন্তি।</p>
<p class="bodytext">চল-চলনে, চঞ্চলতি, চঞ্চলন্তি।</p>
<p class="bodytext">মহাৰুত্তিনা নিগ্গহীতস্স পররূপত্তে জর-ভিজ্জনে, জজ্জরতি জজ্জরন্তি।</p>
<p class="bodytext">দল়-দিত্তিযং, দদ্দল্লতি, দদ্দল্লন্তি।</p>
<p class="bodytext">মুহ-ৰেচিত্তে, মোমুহতি, মোমুহন্তি, মহাৰুত্তিনা উস্স ওত্তং।</p>
<p class="bodytext">তথা রু-সদ্দে, রোরুৰতি, রোরুৰন্তি।</p>
<p class="bodytext">লুপ-গিদ্ধে, লোলুপ্পতি, লোলুপ্পন্তি ইচ্চাদি।</p>
<p class="bodytext">পদদ্বিত্তং নাম পদত্থানং অতিসযতাদীপনত্থং, ৰিচ্ছাযং পন পোনোপুঞ্ঞ, সম্ভমাদীসু চ দ্বিত্তে অনাদিব্যঞ্জনলোপো নত্থি, গামো গামো রমণীযো। তথা ক্বচি অতিসযদীপনেপি, রূপরূপং, দুক্খদুক্খং, অজ্ঝত্তজ্ঝত্তং, দেৰদেৰো, মুনিমুনি, রাজরাজা, ব্রহ্মব্রহ্মা, ৰরৰরো, অগ্গঅগ্গো, জেট্ঠজেট্ঠো, সেট্ঠসেট্ঠো, পসত্থপসত্থো, উগ্গতউগ্গতো, উক্কট্ঠুক্কট্ঠো, ওমকোমকো, দুব্বলদুব্বলো, অবলঅবলো, মহন্তমহন্তো ইচ্চাদি।</p>
<p class="centered">ভূৰাদিগণো নিট্ঠিতো।</p>
<p class="subhead">রুধাদিগণ</p>
<p class="bodytext">অথ <a name="M0.0436"></a> রুধাদিগণো ৰুচ্চতে।</p>
<p class="bodytext">‘কত্তরী’তি পদং ৰত্ততে, তঞ্চ বহুলাধিকারা ৰিকরণানং কত্তরি নিবন্ধং ভাৰ, কম্মেসু অনিবন্ধং ৰিকপ্পেন পৰত্তিং দীপেতি, তস্মা ভাৰ, কম্মেসু চ কারিতরূপেসু চ ৰিকরণানং পৰত্তি ৰেদিতব্বা হোতীতি।</p>
<p class="bodytext"><span class="bld">ছিদ, ভিদ, ভুজ, মুচ, যুজ, রিচ, রুধ, লিপ, ৰিদ, সিচ, সুভ</span>।</p>
<p class="bodytext"><a name="para660"></a><span class="paranum">৬৬০</span>. <span class="bld">মঞ্চ রুধাদীনং</span> <span class="note">[ক॰ ৪৪৬; রূ॰ ৫০৯; নী॰ ৯২৬; চং॰ ১.১.৯৩; পা॰ ৩.১.৭৮]</span>।</p>
<p class="bodytext">রুধাদীহি ক্রিযত্থেহি কত্তরি লো হোতি, তেসঞ্চ রুধাদীনং পুব্বন্তসরম্হা পরং নিগ্গহীতং আগচ্ছতি, মানুবন্ধো পুব্বন্তদীপনত্থো, অকারো উচ্চারণত্থো, চসদ্দেন রুধ, সুভাদীহি ই, ঈ, এ, ওপচ্চযে সঙ্গণ্হাতি, নিগ্গহীতস্স ৰগ্গন্তত্তং।</p>
<p class="bodytext">রুন্ধতি।</p>
<p class="bodytext">ছিদ-দ্বিধাকরণে, ছিন্দতি, ছিন্দন্তি।</p>
<p class="bodytext">কম্মে ক্যো, ‘তৰগ্গৰরণানং যে চৰগ্গবযঞা’তি যম্হি ধাত্বন্তস্স চৰগ্গত্তং, ‘ৰগ্গলসেহি তে’তি যস্স পুব্বরূপত্তং। ছিজ্জতি, ছিজ্জন্তি।</p>
<p class="bodytext">‘গরুপুব্বা রস্সা রে ন্তেন্তীন’ন্তি চতুন্নং ন্তে, ন্তীনং রেত্তং, ছিন্দতে, ছিজ্জতে, ছিজ্জন্তে, ছিজ্জরে।</p>
<p class="bodytext">ইমিনা নিগ্গহীতাগমো, ছিন্দীযতি, ছিন্দীযন্তি, ছিন্দীযতে, ছিন্দীযন্তে।</p>
<p class="bodytext">কারিতে-ছেদেতি, ছেদযতি, ছেদাপেতি, ছেদাপযতি, ছিন্দেতি, ছিন্দযতি, ছিন্দাপেতি, ছিন্দাপযতি।</p>
<p class="bodytext">ঈআদিম্হি-অচ্ছিন্দি <a name="M0.0437"></a>, ছিন্দি, অচ্ছিন্দুং, ছিন্দুং, অচ্ছিন্দিংসু, ছিন্দিংসু।</p>
<p class="bodytext">মহাৰুত্তিনা ধাত্বন্তস্স চ্ছো পুব্বস্স দ্বিত্তঞ্চ, অচ্ছেচ্ছি তণ্হং, ৰিৰত্তযি সংযোজনং <span class="note">[ইতিৰু॰ ৫৩]</span>, ‘‘অচ্ছেজ্জী’’তিপি দিৰাদিপাঠো দিস্সতি, অচ্ছেচ্ছুং ৰত ভো রুক্খং <span class="note">[জা॰ ২.২২.১৭৮৮]</span>।</p>
<p class="bodytext">কম্মে-অচ্ছিজ্জি, ছিজ্জি, অচ্ছিন্দিযি, ছিন্দিযি।</p>
<p class="bodytext">কারিতে-ছেদেসি, কণ্ণনাসঞ্চ ছেদযি <span class="note">[জা॰ ১.৪.৪৯]</span>, ছিন্দেসি, ছিন্দযি।</p>
<p class="bodytext">স্সত্যাদিম্হি-‘লভৰসছিদগমভিদরুদানং চ্ছঙ’ইতি স্সেন সহ ধাত্বন্তস্স চ্ছো, ছেচ্ছতি, ছিন্দিস্সতি, ছেচ্ছন্তি, ছিন্দিস্সন্তি, ছেচ্ছসি, ছেচ্ছত, ছেচ্ছামি, ছেচ্ছাম, ছিন্দিস্সাম।</p>
<p class="bodytext">স্সাদিম্হি-অচ্ছেচ্ছা, অচ্ছিন্দিস্সা, অচ্ছেচ্ছংসু, অচ্ছিন্দিস্সংসু।</p>
<p class="bodytext">ভিদ-ৰিদারণে, ভিন্দতি, ভিন্দন্তি।</p>
<p class="bodytext">কম্মে-ভিজ্জতি, ভিজ্জন্তি, ভিজ্জরে, ভিন্দিযতি, ভিন্দিযন্তি।</p>
<p class="bodytext">কারিতে-ভিক্খূ ভিক্খূহি ভেদেতি <span class="note">[মহাৰ॰ ১০৭]</span>, ভেদযতি, ভেদাপেতি, ভেদাপযতি, ভিন্দেতি, ভিন্দযতি, ভিন্দাপেতি, ভিন্দাপযতি।</p>
<p class="bodytext">কম্মে-ভেদীযতি, ভেদাপীযতি।</p>
<p class="bodytext">ঈআদিম্হি-অভিন্দি, ভিন্দি, অভিন্দুং, ভিন্দুং, অভিন্দিংসু, ভিন্দিংসু।</p>
<p class="bodytext">কম্মে-অভিজ্জি, ভিজ্জি, অভিন্দিযি, ভিন্দিযি।</p>
<p class="bodytext">কারিতে-অভেদেসি, ভেদেসি, অভেদযি, ভেদযি, ভেদাপেসি, ভেদাপযি।</p>
<p class="bodytext">স্সত্যাদিম্হি-‘লভৰস…’ইচ্চাদিনা <a name="M0.0438"></a> স্সেন সহ দস্স চ্ছো, ভেচ্ছতি, ভিন্দিস্সতি, ভেচ্ছন্তি, ভিন্দিস্সন্তি, ভেচ্ছসি, ভেচ্ছথ, ভেচ্ছামি, ভেচ্ছাম, ভিন্দিস্সাম, ‘‘তং তে পঞ্ঞায ভেচ্ছামী’’তি <span class="note">[সু॰ নি॰ ৪৪৫]</span> পাল়ি।</p>
<p class="bodytext">স্সাদিম্হি-অচ্ছেচ্ছা, অচ্ছিন্দিস্সাইচ্চাদি।</p>
<p class="bodytext">ভুজ-পালন, ব্যৰহরণেসু, ভুঞ্জতি, ভুঞ্জন্তি।</p>
<p class="bodytext">কম্মে-ভুজ্জতি, ভুজ্জন্তি।</p>
<p class="bodytext">কারিতে-ভোজেতি, ভোজযতি, ভোজাপেতি, ভোজাপযতি।</p>
<p class="bodytext">কম্মে-ভোজীযতি, ভোজাপীযতি।</p>
<p class="bodytext">স্সত্যাদিম্হি-‘ৰচভুজমুচৰিসানং ক্খঙ’ইতি স্সেন সহ ধাত্বন্তস্স ক্খো, আদিৰুদ্ধি, ভোক্খতি, ভুঞ্জিস্সতি, ভোক্খন্তি, ভোক্খসি, ভোক্খথ, ভোক্খামি, ভোক্খাম, ভুঞ্জিস্সাম।</p>
<p class="bodytext">স্সাদিম্হি-অভোক্খা, অভুঞ্জিস্সা, অভোক্খংসু, অভুঞ্জিস্সংসু ইচ্চাদি।</p>
<p class="bodytext">মুচ-মোচনে, মুঞ্চতি, মুঞ্চন্তি, মুঞ্চরে।</p>
<p class="bodytext">কম্মে-মুচ্চতি, মুচ্চন্তি, মুঞ্চীযতি, মুঞ্চীযন্তি।</p>
<p class="bodytext">কারিতে-মোচাপেতি, মোচাপযতি।</p>
<p class="bodytext">ঈআদিম্হি-অমুঞ্চি, মুঞ্চি, অমুঞ্চিংসু, মুঞ্চিংসু।</p>
<p class="bodytext">কারিতে-অমোচেসি, মোচেসি, অমোচযি, মোচযি, অমোচেসুং, মোচেসুং, অমোচযুং, মোচযুং, অমোচিংসু, মোচিংসু, অমোচযিংসু, মোচযিংসু।</p>
<p class="bodytext">স্সত্যাদিম্হি-স্সেন সহ চস্স ক্খো, মোক্খতি, মুঞ্চিস্সতি, মোক্খন্তি মারবন্ধনা <span class="note">[ধ॰ প॰ ৩৭]</span>। ন মে সমণ মোক্খসি <span class="note">[সং॰ নি॰ ১.১৪০]</span>। মোক্খথ, মোক্খামি, মোক্খাম, মুঞ্চিস্সাম।</p>
<p class="bodytext">স্সাদিম্হি-অমোক্খা <a name="M0.0439"></a>, মোক্খা, অমুঞ্চিস্সা, মুঞ্চিস্সা, অমোক্খংসু, মোক্খংসু, অমুঞ্চিস্সংসু, মুঞ্চিস্সংসু।</p>
<p class="bodytext">যুজ-যোগে, যুঞ্জতি বুদ্ধসাসনে, আরভতীতি অত্থো, যুঞ্জন্তি, পমাদমনুযুঞ্জন্তি, বালা দুম্মেধিনো জনা <span class="note">[ধ॰ প॰ ২৬]</span>। যুঞ্জসি, যুঞ্জথ বুদ্ধসাসনে <span class="note">[সং॰ নি॰ ১.১৮৫]</span>। যুঞ্জামি, যুঞ্জাম।</p>
<p class="bodytext">কম্মে-যুঞ্জীযতি, যুঞ্জীযন্তি।</p>
<p class="bodytext">কারিতে-যোজেতি, পযোজেতি, নিযোজেতি, উয্যোজেতি, যোজযতি, পযোজযতি, নিযোজযতি, উয্যোজযতি।</p>
<p class="bodytext">কম্মে-যোজীযতি, পযোজীযতি, নিযোজীযতি, উয্যোজীযতি।</p>
<p class="bodytext">রুধ-আৰরণে, রুন্ধতি, রুন্ধিতি, রুন্ধীতি, রুন্ধেতি, রুন্ধোতি, রুন্ধন্তি, ওরুন্ধতি, অৰরুন্ধতি, রুন্ধাপেতি, রুন্ধাপযতি, অৰরোধেতি, অৰরোধযতি, উপরোধেতি, উপরোধযতি, রোধাপেতি, রোধাপযতি।</p>
<p class="bodytext">কম্মে-অৰরোধীযতি ইচ্চাদি।</p>
<p class="bodytext">লিপ-লিম্পনে, লিম্পতি, লিম্পন্তি।</p>
<p class="bodytext">কম্মে-লিম্পীযতি।</p>
<p class="bodytext">কারিতে-লিম্পেতি, লিম্পযতি, লিম্পাপেতি, লিম্পাপযতি, লেপেতি, লেপযতি, লেপাপেতি, লেপাপযতি ইচ্চাদি।</p>
<p class="bodytext">ৰিদ-পটিলাভে, ৰিন্দতি, ৰিন্দন্তি।</p>
<p class="bodytext">কম্মে-ৰিন্দীযতি, ৰিন্দীযন্তি।</p>
<p class="bodytext">কারিতে-ৰিন্দেতি, ৰিন্দযতি, ৰিন্দাপেতি, ৰিন্দাপযহি।</p>
<p class="bodytext">ঈআদিম্হি-অৰিন্দি <a name="M0.0440"></a>, ৰিন্দি, উদঙ্গণে তত্থ পপং অৰিন্দুং <span class="note">[জা॰ ১.১.২]</span>, অৰিন্দিংসু, ৰিন্দিংসু ইচ্চাদি।</p>
<p class="bodytext">সিচ-সেচনে, সিঞ্চতি, সিঞ্চন্তি।</p>
<p class="bodytext">কম্মে-সিঞ্চীযতি, সিঞ্চীযন্তি।</p>
<p class="bodytext">কারিতে-সিঞ্চেতি, সিঞ্চযতি, সিঞ্চাপেতি, সিঞ্চাপযতি, সিঞ্চেয্য ৰা সিঞ্চাপেয্য ৰা <span class="note">[পাচি॰ ১৪০]</span> ইচ্চাদি।</p>
<p class="bodytext">সুভ-সম্পহারে, যো নো গাৰোৰ সুম্ভতি <span class="note">[জা॰ ২.২২.২১৩২]</span>। সুম্ভন্তি, সুম্ভসি, সুম্ভথ, ভূমিং সুম্ভামি ৰেগসা <span class="note">[জা॰ ১.৫.৫১]</span>, সুম্ভাম, সুম্ভিতি, সুম্ভীতি, সুম্ভেতি, সুম্ভোতি ইচ্চাদি।</p>
<p class="bodytext">গহধাতুপি ইধ সঙ্গহিতা। গহ-উপাদানে। ‘মঞ্চ রুধাদীন’ন্তি নিগ্গহীতেন সহ লপচ্চযো।</p>
<p class="bodytext"><a name="para661"></a><span class="paranum">৬৬১</span>. <span class="bld">ণো নিগ্গহীতস্স</span> <span class="note">[ক॰ ৪৯০; রূ॰ ৫১৮; নী॰ ৯৮২]</span>।</p>
<p class="bodytext">গহধাতুম্হি আগতস্স নিগ্গহীতস্স ণো হোতি। মহাৰুত্তিনা ৰিকপ্পেন লস্স দীঘো।</p>
<p class="bodytext">গণ্হাতি, গণ্হতি ৰা, গণ্হন্তি, গণ্হসি, গণ্হথ, গণ্হামি, গণ্হাম।</p>
<p class="bodytext">কম্মে-গণ্হীযতি, গণ্হীযন্তি।</p>
<p class="bodytext">‘হস্স ৰিপল্লাসো’তি হ, যানং ৰিপরিযাযো, গয্হতি, গয্হন্তি, গয্হরে।</p>
<p class="bodytext">কারিতে-গাহেতি, গাহযতি, গাহাপেতি, গাহাপযতি ইচ্চাদি।</p>
<p class="bodytext"><a name="para662"></a><span class="paranum">৬৬২</span>. <span class="bld">গহস্স ঘেপ্পো</span> <span class="note">[ক॰ ৪৮৯; রূ॰ ৫১৯; নী॰ ৯০১]</span>।</p>
<p class="bodytext">ন্ত, মান, ত্যাদীসু গহস্স ঘেপ্পাদেসো হোতি ৰা।</p>
<p class="bodytext">ঘেপ্পতি <a name="M0.0441"></a>, ঘেপ্পন্তি।</p>
<p class="bodytext">কম্মে-ঘেপ্পীযতি, ঘেপ্পীযন্তি।</p>
<p class="bodytext">ঈআদিম্হি-অগণ্হি, গণ্হি।</p>
<p class="bodytext">মহাৰুত্তিনা নিগ্গহীতলোপো, ইউআগমস্স এত্তং, অগ্গহেসি, পটিগ্গহেসি, অনুগ্গহেসি, অগ্গণ্হিংসু, গণ্হিংসু। অগ্গহেসুং, পটিগ্গহেসুং, অনুগ্গহেসুং।</p>
<p class="bodytext">স্সত্যাদিম্হি-গণ্হিস্সতি, গহেস্সতি, গণ্হিস্সন্তি, গহেস্সন্তি ইচ্চাদি।</p>
<p class="centered">রুধাদিগণো নিট্ঠিতো।</p>
<p class="subhead">দিৰাদিগণ</p>
<p class="bodytext">অথ দিৰাদিগণো ৰুচ্চতে।</p>
<p class="bodytext">ইধ ধাতূনং কমো অন্তক্খরৰসেন ৰত্তব্বো সব্বসো সদিসরূপত্তা।</p>
<p class="bodytext"><span class="bld">মুচ, ৰিচ, যুজ, লুজ, ৰিজ, গদ, পদ, মদ, ৰিদ, ইধ, কুধ, গিধ, বুধ, যুধ, ৰিধ, সিধ, সুধ মন, হন, কুপ, দীপ, লুপ, ৰপ, সুপ, দিৰু, সিৰু, তস, তুস, দিস, দুস, সিস, সুস, দহ, নহ, মুহ</span>।</p>
<p class="bodytext"><a name="para663"></a><span class="paranum">৬৬৩</span>. <span class="bld">দিৰাদীহি যক</span> <span class="note">[ক॰ ৪৪৭; রূ॰ ৫১০; নী॰ ৯২৮; চং॰ ১.১.৮৭; পা॰ ৩.১.৬৯]</span>।</p>
<p class="bodytext">দিৰাদীহি ক্রিযত্থেহি কত্তরি কানুবন্ধো যপচ্চযো হোতি।</p>
<p class="bodytext">দিব্বতি।</p>
<p class="bodytext">মুচ-মুত্তিযং, যস্স পুব্বরূপত্তং, মুচ্চতি, ৰিমুচ্চতি। অকম্মকত্তা সুদ্ধকম্মরূপং ন লব্ভতি।</p>
<p class="bodytext">কারিতে-মোচেতি <a name="M0.0442"></a>, মোচযতি, মোচাপেতি, মোচাপযতি।</p>
<p class="bodytext">কম্মে-মোচীযতি, মোচাপীযতি, মুচ্চতু, দুক্খা মুচ্চন্তু।</p>
<p class="bodytext">স্সত্যাদিম্হি ধাত্বন্তস্স ক্খো, মোক্খতি, মোক্খন্তি।</p>
<p class="bodytext">ৰিচ-ৰিৰেকে, ৰিৰিচ্চতি, ৰিৰিচ্চন্তি।</p>
<p class="bodytext">কারিতে-ৰিৰেচেতি, ৰিৰেচযতি, ৰিৰেচাপেতি, ৰিৰেচাপযতি।</p>
<p class="bodytext">কম্মে-ৰিৰেচীযতি, ৰিৰেচাপীযতি ইচ্চাদি।</p>
<p class="bodytext">যুজ-যুত্তিযং, যুজ্জতি, যুজ্জন্তি।</p>
<p class="bodytext">লুজ-ৰিনাসে, লুজ্জতি, লুজ্জন্তি।</p>
<p class="bodytext">ৰিজ-ভয, চলনেসু, সংৰিজ্জতি, সংৰিজ্জন্তি।</p>
<p class="bodytext">কারিতে-সংৰেজেতি, সংৰেজযতি, সংৰেজেন্তি, সংৰেজযন্তি ইচ্চাদি।</p>
<p class="bodytext">গদ-গজ্জনে, মেঘো গজ্জতি, গজ্জন্তি।</p>
<p class="bodytext">পদ-গতিম্হি, উপ্পজ্জতি, উপ্পজ্জন্তি, নিপজ্জতি, ৰিপজ্জতি, সম্পজ্জতি, আপজ্জতি, সমাপজ্জতি, পটিপজ্জতি।</p>
<p class="bodytext">কম্মে-তেন আপত্তি আপজ্জতি, ঝানং সমাপজ্জতি, মগ্গো পটিপজ্জতি।</p>
<p class="bodytext">ক্যম্হি পরেপি যক হোতি, তেন আপত্তি আপজ্জীযতি। ঝানং সমাপজ্জীযতি, মগ্গো পটিপজ্জীযতি।</p>
<p class="bodytext">কারিতে-উপ্পাদেতি, উপ্পাদযতি, নিপ্ফাদেতি, নিপ্ফাদযতি। সম্পাদেতি, সম্পাদযতি, আপাদেতি, আপাদযতি, পটিপাদেতি, পটিপাদযতি, পটিপজ্জাপেতি, পটিপজ্জাপযতি।</p>
<p class="bodytext">কম্মে-উপ্পাদীযতি, নিপ্ফাদীযতি, সম্পাদীযতি, আপাদীযতি, পটিপাদীযতি।</p>
<p class="bodytext">উপ্পজ্জতু <a name="M0.0443"></a>, উপ্পজ্জন্তু, উপ্পজ্জেয্য, উপ্পজ্জেয্যুং, কিন্তি নু খো সদ্ধিৰিহারিকস্স পত্তো উপ্পজ্জিযেথ, চীৰরং উপ্পজ্জিযেথ, পরিক্খারো উপ্পজ্জিযেথাতি <span class="note">[মহাৰ॰ ৬৭]</span> ইমানি পন কত্তু, কম্মরূপানি।</p> 
<p class="bodytext">ঈআদিম্হি-উপ্পজ্জি, নিপজ্জি, ৰিপজ্জি, সম্পজ্জি, আপজ্জি, সমাপজ্জি, পটিপজ্জি।</p>
<p class="bodytext"><a name="para664"></a><span class="paranum">৬৬৪</span>. <span class="bld">ক্বচি ৰিকরণানং</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ৰিকরণানং ক্বচি লোপো হোতি।</p>
<p class="bodytext">চক্খুং উদপাদি, ঞাণং উদপাদি, ৰিজ্জা উদপাদি, আলোকো উদপাদি <span class="note">[সং॰ নি॰ ৫.১০৮১]</span> ইচ্চাদি, উপ্পজ্জিংসু, নিপজ্জিংসু।</p>
<p class="bodytext">মদ-উম্মাদে, মজ্জতি, মজ্জন্তি।</p>
<p class="bodytext">ৰিদ-সত্তাযং, ৰিজ্জতি, সংৰিজ্জতি।</p>
<p class="bodytext">ইধ-সমিদ্ধিযং, ইজ্ঝতি, সমিজ্ঝতি।</p>
<p class="bodytext">কুধ-কোপে, কুজ্ঝতি, কুজ্ঝন্তি।</p>
<p class="bodytext">বুধ-অৰগমনে, বুজ্ঝতি, সম্বুজ্ঝতি।</p>
<p class="bodytext">পটিপুব্বো নিদ্দক্খযে ৰিকসনে চ, পটিবুজ্ঝতি।</p>
<p class="bodytext">কম্মে-তেন ধম্মো বুজ্ঝতি, ধম্মা বুজ্ঝন্তি, বুজ্ঝরে, বুজ্ঝীযতি, বুজ্ঝীযন্তি।</p>
<p class="bodytext">কারিতে-বোধেতি, বোধযতি, বোধাপেতি, বোধাপযতি, বুজ্ঝাপেতি, বুজ্ঝাপযতি।</p>
<p class="bodytext">যুধ-সম্পহারে, মল্লো মল্লেন সদ্ধিং যুজ্ঝতি, দ্বে সেনা যুজ্ঝন্তি, দ্বে মেণ্ডা যুজ্ঝন্তি, দ্বে উসভা যুজ্ঝন্তি, দ্বে হত্থিনো যুজ্ঝন্তি, দ্বে কুক্কুটা যুজ্ঝন্তি।</p>
<p class="bodytext">কম্মে-যুজ্ঝীযতি, যুজ্ঝীযন্তি।</p>
<p class="bodytext">কারিতে-যোধেতি <a name="M0.0444"></a>, যোধযতি, যুজ্ঝাপেতি, যুজ্ঝাপযতি, ‘‘যোধেথ মারং পঞ্ঞাৰুধেনা’’তি <span class="note">[ধ॰ প॰ ৪০]</span> পাল়ি।</p>
<p class="bodytext">ৰিধ-তাল়নে, সরেন মিগং ৰিজ্ঝতি, ধম্মং পটিৰিজ্ঝতি, পটিৰিজ্ঝন্তি।</p>
<p class="bodytext">কম্মে কত্তুসদিসম্পি রূপং হোতি, তেন ধম্মো পটিৰিজ্ঝতি, ধম্মা পটিৰিজ্ঝন্তি, পটিৰিজ্ঝীযতি, পটিৰিজ্ঝীযন্তি।</p>
<p class="bodytext">কারিতে-ৰেধেতি, ৰেধযতি, পটিৰেধেতি, পটিৰেধযতি, ইচ্চাদি।</p>
<p class="bodytext">সিধ-সংসিদ্ধিযং, সিজ্ঝতি, সিজ্ঝন্তি, সিজ্ঝরে।</p>
<p class="bodytext">কারিতে মহাৰুত্তিনা ইস্স আত্তং, সাধেতি, সাধযতি, সাধেন্তি, সাধযন্তি।</p>
<p class="bodytext">কম্মে-সাধীযতি, সাধীযন্তি ইচ্চাদি।</p>
<p class="bodytext">সুধ-সুদ্ধিযং, সুজ্ঝতি, সুজ্ঝন্তি, ৰিসুজ্ঝতি, পরিসুজ্ঝতি।</p>
<p class="bodytext">কারিতে-সোধেতি, সোধযতি।</p>
<p class="bodytext">মন-মঞ্ঞনাযং, মঞ্ঞতি, অৰমঞ্ঞতি, অতিমঞ্ঞতি, মঞ্ঞন্তি, অৰমঞ্ঞন্তি, অতিমঞ্ঞন্তি ইচ্চাদি।</p>
<p class="bodytext">হন-ৰিঘাত, সঙ্ঘাতেসু, হঞ্ঞতি, ৰিহঞ্ঞতি, হঞ্ঞন্তি, ৰিহঞ্ঞন্তি ইচ্চাদি।</p>
<p class="bodytext">কুপ-কোপে, পরো পরস্স কুপ্পতি, কুচ্ছিৰাতো কুপ্পতি, রোগো কুপ্পতি, পটিকুপ্পতি, তেজোধাতু পকুপ্পতি <span class="note">[ম॰ নি॰ ১.৩০৫]</span>।</p>
<p class="bodytext">কারিতে-কোপেতি, কোপযতি ইচ্চাদি।</p>
<p class="bodytext">দীপ-দিত্তিযং, দিপ্পতি, দিপ্পন্তি, পুরে অধম্মো দিপ্পতি <span class="note">[চূল়ৰ॰ ৪৩৭]</span>।</p>
<p class="bodytext">কম্মে-দীপীযতি, দীপীযন্তি।</p>
<p class="bodytext">কারিতে গরুপন্তত্তা ন ৰুদ্ধি, দীপেতি, দীপযতি, দীপেন্তি, দীপযন্তি ইচ্চাদি।</p>
<p class="bodytext">লুপ-অদস্সনে <a name="M0.0445"></a>, লুপ্পতি, লুপ্পন্তি।</p>
<p class="bodytext">কারিতে-লোপেতি, লোপযতি ইচ্চাদি।</p>
<p class="bodytext">ৰপ-বীজনিক্খেপে, ৰপ্পতি, ৰপ্পন্তি ইচ্চাদি।</p>
<p class="bodytext">সুপ-সুপ্পনে, সুপ্পতি, সুপ্পন্তি।</p>
<p class="bodytext">মহাৰুত্তিনা আদিৰুদ্ধি, সোপ্পতি, সোপ্পন্তি।</p>
<p class="bodytext">সমু-উপসমে নিৰাসে চ, সম্মতি, ৰিসম্মতি, উপসম্মতি, ৰূপসম্মতি, অস্সমে সম্মতি, যত্থ সম্মতি তেমিযো <span class="note">[জা॰ ২.২২.৭৩]</span>, সম্মন্তি। কারিতে ন ৰুদ্ধি, সমেতি, ৰূপসমেতি ইচ্চাদি।</p>
<p class="bodytext">দিৰু-কীল়াযং ৰিজিগীসাযং ব্যৰহারে থুতি, কন্তি, গতি, সত্তীসু চ, ‘তৰগ্গৰরণানং যে চৰগ্গবযঞা’তি যম্হি ৰস্স বত্তং, ‘ৰগ্গলসেহি তে’তি যস্স বত্তং, দিব্বতি, দিব্বন্তি ইচ্চাদি।</p>
<p class="bodytext">সিৰু-সংসিব্বনে, সিব্বতি, সিব্বন্তি, সিব্বেয্য ৰা সিব্বাপেয্য ৰা <span class="note">[পাচি॰ ১৭৬]</span> ইচ্চাদি।</p>
<p class="bodytext">তস-সন্তাসে, তস্সতি।</p>
<p class="bodytext">মহাৰুত্তিনা তস্স ত্রত্তং, উত্রস্সতি, উব্বিজ্জতীতি অত্থো। তস্সতি, পরিতস্সতি, পিপাসতীতি অত্থো।</p>
<p class="bodytext">কারিতে-তাসেতি, তাসযতি ইচ্চাদি।</p>
<p class="bodytext">তুস-পীতিম্হি, তুস্সতি, সন্তুস্সতি।</p>
<p class="bodytext">কম্মেপি-তুস্সতি, সন্তুস্সতি, তুস্সীযতি।</p>
<p class="bodytext">কারিতে-তোসেতি, তোসযতি ইচ্চাদি।</p>
<p class="bodytext">দিস-পঞ্ঞাযনে, দিস্সতি, পদিস্সতি, সন্দিস্সতি। দিস্সন্তি বালা অব্যত্তা <span class="note">[মহাৰ॰ ৭৬]</span>, নিমিত্তানি পদিস্সন্তি <span class="note">[বু॰ ৰং॰ ২.৮২]</span>, ইমে ধম্মা মযি সন্দিস্সন্তি, অহঞ্চ ইমেসু ধম্মেসু সন্দিস্সামি <span class="note">[ম॰ নি॰ ৩.২৫৩ (থোকং ৰিসদিসং)]</span>।</p>
<p class="bodytext">দুস-পটিঘাতে <a name="M0.0446"></a>, দুস্সতি। দোসনেয্যেসু দুস্সতি। পদুস্সতি, দুস্সন্তি, পদুস্সন্তি।</p>
<p class="bodytext">কারিতে দীঘো, দূসেতি, দূসযতি।</p>
<p class="bodytext">কম্মে-দূসীযতি ইচ্চাদি।</p>
<p class="bodytext">সিস-অসব্বযোগে, সিস্সতি, অৰসিস্সতি। সরীরানি অৰসিস্সন্তি।</p>
<p class="bodytext">কারিতে-সেসেতি, সেসযতি ইচ্চাদি।</p>
<p class="bodytext">সুস-সুস্সনে, সুস্সতি। অট্ঠি চ ন্হারু চ চম্মঞ্চ অৰসিস্সতু, উপসুস্সতু মে সরীরে মংসলোহিতং <span class="note">[ম॰ নি॰ ২.১৮৪ (থোকং ৰিসদিসং)]</span> ইচ্চাদি।</p>
<p class="bodytext">দহ-দাহে, হ, যানং ৰিপরিযাযো, দয্হতি, দয্হন্তি, একচিতকম্হি দয্হরে।</p>
<p class="bodytext">কারিতে-দাহেতি, দাহযতি ইচ্চাদি।</p>
<p class="bodytext">নহ-বন্ধনে, সন্নয্হতি, সন্নয্হন্তি ইচ্চাদি।</p>
<p class="bodytext">মুহ-মুয্হনে, মুয্হতি, সম্মুয্হতি, সম্মুয্হামি, পমুয্হামি। সব্বা মুয্হন্তি মে দিসা <span class="note">[জা॰ ২.২২.২১৮৫]</span>।</p>
<p class="bodytext">কারিতে-মোহেতি, মোহযতি ইচ্চাদি।</p>
<p class="centered">দিৰাদিগণো নিট্ঠিতো।</p>
<p class="subhead">স্বাদিগণ</p>
<p class="bodytext">অথ স্বাদিগণো ৰুচ্চতে।</p>
<p class="bodytext"><span class="bld">গি, চি, মি, ৰু, সু, হি, আপ, সক</span>।</p>
<p class="bodytext">‘কা’তি ৰত্ততে।</p>
<p class="bodytext"><a name="para665"></a><span class="paranum">৬৬৫</span>. <span class="bld">স্বাদিতো ক্ণো</span> <span class="note">[ক॰ ৪৪৮; রূ॰ ৫১২; নী॰ ৯২৯; চং॰ ১.১.৯৫; পা॰ ৩.১.৭৪; ‘স্বাদীহি…’ (বহূসু)]</span>।</p>
<p class="bodytext">স্বাদীহি <a name="M0.0447"></a> ক্রিযত্থেহি পরং কানুবন্ধা ণা, ণো ইতি দ্বে পচ্চযা হোন্তি।</p>
<p class="bodytext"><a name="para666"></a><span class="paranum">৬৬৬</span>. <span class="bld">ন তে কানুবন্ধনাগমেসু</span>।</p>
<p class="bodytext">ইৰণ্ণু’ৰণ্ণানং অকারস্স চ তে এ, ও, আ ন হোন্তি কানুবন্ধনাগমেসু পরেসূতি ৰুদ্ধিপটিসেধো।</p>
<p class="bodytext">সুণাতি, সুণোতি।</p>
<p class="bodytext">গি-সদ্দে, গিণাতি, গিণোতি, অনুগিণাতি, পটিগিণাতি।</p>
<p class="bodytext">পুব্বস্সরলোপো, অনুগিণন্তি, পটিগিণন্তি।</p>
<p class="bodytext">চি-চযে, মহাৰুত্তিনা ণস্স নত্তং, ৰড্ঢকী পাকারং চিনাতি, চিনোতি, আচিনাতি, আচিনোতি, অপচিনাতি, অপচিনোতি, ৰিদ্ধংসেতীতি অত্থো।</p>
<p class="bodytext">পুব্বস্সরলোপো, চিনন্তি, আচিনন্তি, অপচিনন্তি।</p>
<p class="bodytext">কম্মে-চীযতি, আচীযতি, অপচীযতি, চিনীযতি, আচিনীযতি, অপচিনীযতি।</p>
<p class="bodytext">কারিতে-চযাপেতি, চযাপযতি, চিনাপেতি, চিনাপযতি ইচ্চাদি।</p>
<p class="bodytext">মি-পক্খেপে, মিণাতি, মিণোতি, মিনাতি, মিনোতি ৰা।</p>
<p class="bodytext">ৰু-সংৰরণে, সংৰুণাতি, সংৰুণোতি, আৰুণাতি, আৰুণোতি।</p>
<p class="bodytext">সু-সৰনে, সুণাতি, সুণোতি, সুণন্তি, সুণাসি, সুণোসি।</p>
<p class="bodytext">রস্সত্তে-সুণসি <a name="M0.0448"></a> নাগ <span class="note">[মহাৰ॰ ১২৬]</span>। সুণাথ, সুণোথ, সুণামি, সুণোমি, সুণাম, সুণোম।</p>
<p class="bodytext">কম্মে ‘দীঘো সরস্সা’তি ক্যম্হি দীঘো, সূযতি, সুয্যতি, সূযন্তি, সুয্যন্তি, সুণীযতি, সুণীযন্তি।</p>
<p class="bodytext">কারিতে-সাৰেতি, অনুসাৰেতি, সাৰযতি, অনুসাৰযতি, সুণাপেতি, সুণাপযতি।</p>
<p class="bodytext">কম্মে-সাৰীযতি, অনুসাৰীযতি।</p>
<p class="bodytext">সুণাতু, সুণন্তু, সুয্যতু, সুয্যন্তু, সাৰেতু, সাৰেন্তু, সুণে, সুণেয্য, সুণেয্যুং, সূযেয্য, সুয্যেয্য, সূযেয্যুং, সুয্যেযুং, সাৰেয্য, সাৰেয্যুং।</p>
<p class="bodytext">ঈআদিম্হি-অসুণি, সুণি।</p>
<p class="bodytext"><a name="para667"></a><span class="paranum">৬৬৭</span>. <span class="bld">তেসু সুতো ক্ণোক্ণানং রোট</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">তেসু ঈআদীসু স্সকারৰন্তেসু চ ৰচনেসু সুধাতুতো পরেসং ক্ণো, ক্ণানং রোট হোতি, রানুবন্ধো সব্বাদেসদীপনত্থো। ‘রানুবন্ধেন্তসরাদিস্সা’তি সুত্তেন আদিসরস্স লোপো, দ্বিত্তং।</p>
<p class="bodytext">অস্সোসি, অস্সোসুং, অস্সোসি, অস্সোসিত্থ, অস্সোসিং, অস্সোসিম্হা, অস্সোসুম্হা, অস্সোসিত্থ ইচ্চাদি।</p>
<p class="bodytext">স্সত্যাদিম্হি-সুণিস্সতি, সোস্সতি, সুণিস্সন্তি, সোস্সন্তি, সুণিস্সসি, সোস্সসি, সুণিস্সথ, সোস্সথ, সুণিস্সামি, সোস্সামি, সুণিস্সাম, সোস্সাম। এৰং পরছক্কে।</p>
<p class="bodytext">স্সাদিম্হি-অসুণিস্সা, অসোস্সা, অসুণিস্সংসু, সোস্সংসু ইচ্চাদি।</p>
<p class="bodytext">পপুব্বো <a name="M0.0449"></a> হি-পেসনে, পহিণাতি, পহিণোতি, পহিণন্তি।</p>
<p class="bodytext">ঈআদিম্হি-দূতং পহিণি, পহিণিংসু, ‘ক্বচি ৰিকরণান’ন্তি ৰিকরণলোপো, মহাৰুত্তিনা পস্স দীঘো, দূতং পাহেসি <span class="note">[পারা॰ ২৯৭; মহাৰ॰ ১৯৮]</span>, পাহেসুং ইচ্চাদি।</p>
<p class="bodytext">আপ-পাপুণনে পপুব্বো –</p>
<p class="bodytext"><a name="para668"></a><span class="paranum">৬৬৮</span>. <span class="bld">সকাপানং কুক্কু ক্ণে</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘‘…কুককূ ণে’’ (বহূসু)]</span>।</p>
<p class="bodytext">সক, আপধাতূনং কানুবন্ধা কুকার, উকারা কমেন আগমা হোন্তি ক্ণম্হি পচ্চযে।</p>
<p class="bodytext">পাপুণোতি, পাপুণন্তি, সম্পাপুণন্তি।</p>
<p class="bodytext">পরিপুব্বো পরিযত্তিযং, পরিযাপুণাতি, পরিযাপুণন্তি।</p>
<p class="bodytext">সংপুব্বো-সমাপুণাতি, পরিসমাপুণাতি, নিট্ঠানং গচ্ছতীতি অত্থো।</p>
<p class="bodytext">ক্ণেতি কিং? পপ্পোতি।</p>
<p class="bodytext">কম্মে-পাপীযতি, পাপীযন্তি।</p>
<p class="bodytext">কারিতে-পাপেতি, পাপযতি, পাপেন্তি, পাপযন্তি।</p>
<p class="bodytext">কম্মে-পাপীযতি, পাপীযন্তি।</p>
<p class="bodytext">ঈআদিম্হি-পাপুণি, পাপুণিংসু ইচ্চাদি।</p>
<p class="bodytext">সক-সত্তিযং, সক্কুণোতি, সক্কুণাতি।</p>
<p class="bodytext">ক্ণেতি কিং? সক্কোতি, সক্কুণন্তি।</p>
<p class="bodytext">ঈআদিম্হি-অসক্কুণি, সক্কুণি, অসক্কুণিংসু, সক্কুণিংসু।</p>
<p class="bodytext"><a name="para669"></a><span class="paranum">৬৬৯</span>. <span class="bld">সকা ক্ণাস্স খো ঈআদো</span> <span class="note">[‘…ণাস্স খ…’’ (বহূসু)]</span>।</p>
<p class="bodytext">সকম্হা <a name="M0.0450"></a> পরস্স ক্ণাস্স খো হোতি ঈআদিম্হি।</p>
<p class="bodytext">অসক্খি, সক্খি, অসক্খিংসু, সক্খিংসু ইচ্চাদি।</p>
<p class="bodytext"><a name="para670"></a><span class="paranum">৬৭০</span>. <span class="bld">স্সে ৰা</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">সকম্হা পরস্স ক্ণস্স খো হোতি ৰা স্সে পরে।</p>
<p class="bodytext">সক্খিস্সতি, সক্কুণিস্সতি, সক্খিস্সন্তি, সক্কুণিস্সন্তি, সক্খিস্সসি, সক্খিস্সথ, সক্খিস্সামি, সক্খিস্সাম, সক্কুণিস্সাম।</p>
<p class="bodytext">‘দক্খ সক্খ হেহি হোহীহি লোপো’তি স্সস্স ৰিকপ্পেন লোপো, সক্খিতি, সক্খিস্সতি, সক্খিন্তি, সক্খিস্সন্তি।</p>
<p class="bodytext">স্সাদিম্হি-অসক্খিস্সা, সক্খিস্সা, অসক্কুণিস্সা, সক্কুণিস্সা ইচ্চাদি।</p>
<p class="centered">স্বাদিগণো নিট্ঠিতো।</p>
<p class="subhead">ক্যাদিগণ</p>
<p class="bodytext">অথ ক্যাদিগণো ৰুচ্চতে।</p>
<p class="bodytext"><span class="bld">কী, জি, ঞা, ধূ, পু, ভূ, মা, মূ, লূ</span>।</p>
<p class="bodytext"><a name="para671"></a><span class="paranum">৬৭১</span>. <span class="bld">ক্যাদীহি ক্ণা</span> <span class="note">[ক॰ ৪৪৯; রূ॰ ৫১৩; নী॰ ৯৩০; চং॰ ১.১.১০১ …পে॰… ৩.১.৮১]</span>।</p>
<p class="bodytext">কীইচ্চাদীহি ক্রিযত্থেহি পরং কত্তরি কানুবন্ধো ণাপচ্চযো হোতি।</p>
<p class="bodytext"><a name="para672"></a><span class="paranum">৬৭২</span>. <span class="bld">ক্ণাক্নাসু রস্সো</span> <span class="note">[ক॰ ৫১৭; রূ॰ ৪৮৮; নী॰ ১১০৫; চং॰ ৬.১.১০৮; পা॰ ৭.৩.৮০]</span>।</p>
<p class="bodytext">এতেসু <a name="M0.0451"></a> দীঘধাতূনং রস্সো হোতি।</p>
<p class="bodytext">কী-দব্বৰিনিমযে, কিণাতি, কিণন্তি, ৰিক্কিণাতি, ৰিক্কিণন্তি।</p>
<p class="bodytext">কম্মে-কীযতি, কিয্যতি, ৰিক্কীযতি, ৰিক্কিয্যতি, ৰিক্কিয্যন্তি।</p>
<p class="bodytext">কারিতে-ৰিক্কাযেতি, ৰিক্কাযযতি, কীণাপেতি, কীণাপযতি ইচ্চাদি।</p>
<p class="bodytext"><a name="para673"></a><span class="paranum">৬৭৩</span>. <span class="bld">জ্যাদীহি ক্না</span> <span class="note">[ক॰ ৪৪৯; রূ॰ ৫১৩; নী॰ ৯৩০]</span>।</p>
<p class="bodytext">জিইচ্চাদীহি কত্তরি কানুবন্ধো নাপচ্চযো হোতি।</p>
<p class="bodytext">জিনাতি, জিনন্তি।</p>
<p class="bodytext">কম্মে-জীযতি, জিয্যতি, জিনীযতি, জিনিয্যতি।</p>
<p class="bodytext">কারিতে-জযাপেতি, জযাপযতি, পরাজেতি, পরাজযতি, পরাজেন্তি, পরাজযন্তি, জিনাপেতি, জিনাপযতি, অজিনি, জিনি, অজিনিংসু, জিনিংসু, জিনিস্সতি, জিনিস্সন্তি ইচ্চাদি।</p>
<p class="bodytext">ঞা-অৰবোধনে।</p>
<p class="bodytext"><a name="para674"></a><span class="paranum">৬৭৪</span>. <span class="bld">ঞাস্স নে জা</span> <span class="note">[ক॰ ৪৭০; রূ॰ ৫১৪; নী॰ ৯৫০; চং॰ ৬.১.১০৭; পা॰ ৭.৩.৭০, ৭৯]</span>।</p>
<p class="bodytext">নাপচ্চযে পরে ঞাস্স জা হোতি।</p>
<p class="bodytext">জানাতি, পজানাতি, আজানাতি, সঞ্জানাতি, ৰিজানাতি, অভিজানাতি, পরিজানাতি, পটিজানাতি, জানন্তি।</p>
<p class="bodytext">কম্মে-ঞাযতি, পঞ্ঞাযতি, অঞ্ঞাযতি, সঞ্ঞাযতি, ৰিঞ্ঞাযতি, অভিঞ্ঞাযতি, পরিঞ্ঞাযতি, পটিঞ্ঞাযতি, ঞাযন্তি।</p>
<p class="bodytext">কারিতে-ঞাপেতি <a name="M0.0452"></a>, ঞাপযতি, ঞাপেন্তি, ঞাপযন্তি, জানাপেতি, জানাপযতি, জানাপেন্তি, জানাপযন্তি।</p>
<p class="bodytext">কম্মে-ঞাপীযতি, সঞ্ঞাপীযতি, জানাপীযতি।</p>
<p class="bodytext"><a name="para675"></a><span class="paranum">৬৭৫</span>. <span class="bld">ঞাস্স সনাস্স নাযো তিম্হি</span> <span class="note">[ক॰ ৫০৯; রূ॰ ৫১৬; নী॰ ১০২২]</span>।</p>
<p class="bodytext">নাসহিতস্স ঞাস্স নাযো হোতি তিম্হি, সুত্তৰিভত্তিযা অন্তি, অন্তেসু চ।</p>
<p class="bodytext">নাযতি। ৰিচেয্য ৰিচেয্য অত্থে পনাযতীতি খো ভিক্খৰে ৰিপস্সীতি ৰুচ্চতি <span class="note">[দী॰ নি॰ ২.৪১-৪৪]</span>। নাযন্তি। ‘‘অনিমিত্তা ন নাযরে’’তি <span class="note">[ৰিসুদ্ধি ১.১৭৪]</span> পাল়ি।</p>
<p class="bodytext">এয্যাদিম্হি-জানেয্য, জানেয্যুং, জানেয্যাসি, জানেয্যাথ, জানেয্যামি, জানেয্যাম।</p>
<p class="bodytext">উত্তে-জানেয্যামু।</p>
<p class="bodytext">এয্যামস্স এমুত্তে ‘‘কথং জানেমু তং ময’’ন্তি <span class="note">[জা॰ ২.২২.৭]</span> পাল়ি।</p>
<p class="bodytext"><a name="para676"></a><span class="paranum">৬৭৬</span>. <span class="bld">এয্যস্সিযাঞা ৰা</span> <span class="note">[ক॰ ৫০৮; রূ॰ ৫১৫; নী॰ ১০২১]</span>।</p>
<p class="bodytext">ঞাতো এয্যস্স ইযা, ঞা হোন্তি, ৰাসদ্দেন এয্যুমাদীনম্পি ঞূ, ঞাসি, ঞাথ, ঞামি, ঞামাদেসা হোন্তি, এয্যমিচ্চস্স ঞঞ্চ।</p>
<p class="bodytext">জানিযা।</p>
<p class="bodytext"><a name="para677"></a><span class="paranum">৬৭৭</span>. <span class="bld">ঞাম্হি জং</span> <span class="note">[ক॰ ৪৭০; রূ॰ ৫১৪; নী॰ ৯৫০]</span>।</p>
<p class="bodytext">ঞাদেসে পরে সনাস্স ঞাস্স জং হোতি।</p>
<p class="bodytext">জঞ্ঞা, ৰিজঞ্ঞা।</p>
<p class="bodytext">সুত্তৰিভত্তেন <a name="M0.0453"></a> ঞূআদীসুপি জং হোতি। ‘‘পাপং কত্বা মা মং জঞ্ঞূতি ইচ্ছতি <span class="note">[সু॰ নি॰ ১২৭; ৰিভ॰ ৮৯৪ ‘জঞ্ঞা’তি]</span>, ৰিৰেকধম্মং অহং ৰিজঞ্ঞং <span class="note">[গৰেসিতব্বং]</span>, জঞ্ঞামু চে সীলৰন্তং ৰদঞ্ঞু’’ন্তি <span class="note">[জা॰ ২.২২.১৩০১]</span> পাল়ী। ‘জঞ্ঞাসি, জঞ্ঞাথ, জঞ্ঞামি, জঞ্ঞামা’তিপি যুজ্জতি।</p>
<p class="bodytext"><a name="para678"></a><span class="paranum">৬৭৮</span>. <span class="bld">ঈস্সত্যাদীসু ক্নালোপো</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ক্নাস্স লোপো হোতি ৰা ঈআদিম্হি স্সত্যাদিম্হি চ।</p>
<p class="bodytext">অঞ্ঞাসি, অব্ভঞ্ঞাসি, অজানি, অঞ্ঞাসুং, অঞ্ঞংসু, অব্ভঞ্ঞংসু, জানিংসু, অঞ্ঞাসি, অব্ভঞ্ঞাসি, অজানি, অঞ্ঞিত্থ, জানিত্থ, অঞ্ঞাসিং, অব্ভঞ্ঞাসিং, অজানিং, জানিং, অঞ্ঞাসিম্হা, অজানিম্হা, জানিম্হা, ঞাস্সতি, জানিস্সতি, ঞাস্সন্তি, জানিস্সন্তি।</p>
<p class="bodytext">কম্মে-ৰিঞ্ঞাযিস্সতি, ৰিঞ্ঞাযিস্সন্তি।</p>
<p class="bodytext"><a name="para679"></a><span class="paranum">৬৭৯</span>. <span class="bld">স্সস্স হি কম্মে</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ঞাতো স্সস্স হি হোতি ৰা কম্মে।</p>
<p class="bodytext">পঞ্ঞাযিহি। ‘‘পঞ্ঞাযিহিন্তি এতা, দহরা’’তি <span class="note">[জা॰ ২.১৭.১৯৭]</span> পাল়ি। পঞ্ঞাযিস্সতি, পঞ্ঞাযিস্সন্তি ইচ্চাদি।</p>
<p class="bodytext">ধূ-ৰিধুননে, ক্নাম্হি রস্সো, ধুনাতি, ধুনন্তি।</p>
<p class="bodytext">কম্মে-ধুনীযতি, ধুনীযন্তি।</p>
<p class="bodytext">কারিতে-ধুনাপেতি, ধুনাপযতি।</p>
<p class="bodytext">পু-সোধনে, পুনাতি, পুনন্তি।</p>
<p class="bodytext">ভূ-পত্তিযং, রস্সো, অভিসম্ভুনাতি, অভিসম্ভুনন্তি। নাস্স ণত্তে-অভিসম্ভুণাতি, অভিসম্ভুণন্তি।</p>
<p class="bodytext">মা-পরিমাণে <a name="M0.0454"></a>, মহাৰুত্তিনা ধাত্বন্তস্স ইত্তং, মিনাতি, নিম্মিনাতি।</p>
<p class="bodytext">কম্মে-উপমীযতি, উপমীযন্তি, নিম্মীযতি, নিম্মীযন্তি।</p>
<p class="bodytext">কারিতে-নগরং মাপেতি, মাপযতি, মাপীযতি, মাপীযন্তি, নিম্মিনি, নিম্মিনিংসু, মাপেসি, মাপযি, মাপেসুং, মাপযুং, নিম্মিনিস্সতি, নিম্মিনিস্সন্তি, মাপেস্সতি, মাপেস্সন্তি ইচ্চাদি।</p>
<p class="bodytext">মূ-বন্ধনে, মুনাতি।</p>
<p class="bodytext">লূ-ছেদনে, রস্সত্তং, লুনাতি, লুনন্তি।</p>
<p class="bodytext">কম্মে-লূযতি, লূযন্তি।</p>
<p class="bodytext">কারিতে-লাৰযতি, লাৰযন্তি।</p>
<p class="bodytext">কম্মে-লাৰীযতি ইচ্চাদি।</p>
<p class="centered">ক্যাদিগণো নিট্ঠিতো।</p>
<p class="subhead">তনাদিগণ</p>
<p class="bodytext">অথ তনাদিগণো ৰুচ্চতে।</p>
<p class="bodytext"><span class="bld">আপ, কর, তন, সক</span>।</p>
<p class="bodytext"><a name="para680"></a><span class="paranum">৬৮০</span>. <span class="bld">তনাদিত্বো</span> <span class="note">[ক॰ ৪৫১; রূ॰ ৫২০; নী॰ ৯৩২; চং॰ ১.১.৯৭; পা॰ ৩.১.৭৯]</span>।</p>
<p class="bodytext">তনাদীহি পরং ওপচ্চযো হোতি।</p>
<p class="bodytext">তনোতি।</p>
<p class="bodytext">আপ-পাপুণনে পপুব্বো। ধাত্বন্তস্স দ্বিত্তং রস্সো চ, পপ্পোতি, পপ্পোন্তি।</p>
<p class="bodytext">কম্মে-পাপীযতি, পাপীযন্তি।</p>
<p class="bodytext">কারিতে-পাপেতি, পাপযতি।</p>
<p class="bodytext">কম্মে-পাপীযতি <a name="M0.0455"></a> পাপীযন্তি ইচ্চাদি।</p>
<p class="bodytext">কর-করণে, করোতি, করোন্তি।</p>
<p class="bodytext">কম্মে-করীযতি, করীযন্তি।</p>
<p class="bodytext">‘তৰগ্গৰরণানং যে চৰগ্গবযঞা’তি যম্হি ধাত্বন্তস্স যত্তং, কয্যতি, কয্যন্তি, কয্যরে, কয্যতে, কয্যন্তে।</p>
<p class="bodytext">কারিতে-কারেতি, কারযতি, কারেন্তি, কারযন্তি, কারাপেতি, কারাপযতি, কারাপেন্তি, কারাপযন্তি।</p>
<p class="bodytext"><a name="para681"></a><span class="paranum">৬৮১</span>. <span class="bld">করস্স সোস্স কুং</span> <span class="note">[ক॰ ৫১১; রূ॰ ৫২১; নী॰ ১১২৪]</span>।</p>
<p class="bodytext">ও-কারসহিতস্স করস্স কুং হোতি মি, মেসু পরেসু।</p>
<p class="bodytext">কুম্মি, কুম্ম, ‘‘ভত্তু অপচিতিং কুম্মি <span class="note">[জা॰ ১.৩.১২৬]</span>, ধম্মস্সাপচিতিং কুম্মী’’তি <span class="note">[জা॰ ২.২২.১৭৫২]</span> পাল়ী।</p>
<p class="bodytext"><a name="para682"></a><span class="paranum">৬৮২</span>. <span class="bld">করোতিস্স খো</span> <span class="note">[ক॰ ৫৯৪; রূ॰ ৫৮২; নী॰ ১১৯৮]</span>।</p>
<p class="bodytext">পাদিতো পরস্স করধাতুস্স ক্বচি খো হোতি।</p>
<p class="bodytext">সঙ্খরোতি, সঙ্খরোন্তি, অভিসঙ্খরোতি, অভিসঙ্খরোন্তি।</p>
<p class="bodytext">কম্মে-সঙ্খরীযতি, সঙ্খরীযন্তি।</p>
<p class="bodytext">কারিতে-সঙ্খারেতি, সঙ্খারযতি।</p>
<p class="bodytext">ণাপিম্হি ন ৰুদ্ধি, সঙ্খরাপেতি, সঙ্খরাপযতি।</p>
<p class="bodytext">কম্মে-সঙ্খারীযতি, সঙ্খরাপীযতি।</p>
<p class="bodytext"><a name="para683"></a><span class="paranum">৬৮৩</span>. <span class="bld">করস্স সোস্স কুব্বকুরুকযিরা</span> <span class="note">[ক॰ ৫১১-২; রূ॰ ৫২১-২; নী॰ ১০৭৭-৮-৯-১০; চং॰ ৫.২.১০৩; পা॰ ৬.৪.১১০]</span>।</p>
<p class="bodytext">ও-কারসহিতস্স করস্স কুব্ব, কুরু, কযিরা হোন্তি ৰা ন্ত, মান, ত্যাদীসু, মহাৰুত্তিনা ৰিকপ্পেন কুস্স ক্রুত্তং।</p>
<p class="bodytext">কুব্বতি <a name="M0.0456"></a> কুব্বন্তি, ক্রুব্বতি, ক্রুব্বন্তি।</p>
<p class="bodytext">পরছক্কে-কুব্বতে, ক্রুব্বতে, কুব্বন্তে, ক্রুব্বন্তে, কুরুতে, কযিরতি, কযিরন্তি, কযিরসি, কযিরথ, কযিরামি, কযিরাম, কযিরতে, কযিরন্তে।</p>
<p class="bodytext">করোতু, সঙ্খরোতু, কুব্বতু, ক্রুব্বতু, কুরুতু, অগ্ঘং কুরুতু নো ভৰং <span class="note">[দী॰ নি॰ ২.৩১৮]</span>, কযিরতু।</p>
<p class="bodytext">করেয্য, সঙ্খরেয্য, কুব্বেয্য, ক্রুব্বেয্য, কযিরেয্য।</p>
<p class="bodytext"><a name="para684"></a><span class="paranum">৬৮৪</span>. <span class="bld">টা</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">কযিরাদেসতো পরস্স এয্যৰিভত্তিস্স টানুবন্ধো আ হোতি ৰা।</p>
<p class="bodytext">সো পুঞ্ঞং কযিরা, পুঞ্ঞং চে পুরিসো কযিরা <span class="note">[ধ॰ প॰ ১১৮]</span>, কযিরা নং পুনপ্পুনং <span class="note">[ধ॰ প॰ ১১৮]</span>।</p>
<p class="bodytext"><a name="para685"></a><span class="paranum">৬৮৫</span>. <span class="bld">কযিরেয্যস্সেয্যুমাদীনং</span> <span class="note">[ক॰ ৫১৭; রূ॰ ৪৮৮; নী॰ ১০৮৩-৪-৫-৬-৭]</span>।</p>
<p class="bodytext">কযিরাদেসতো পরস্স এয্যুংআদীনং এয্যসদ্দস্স লোপো হোতি।</p>
<p class="bodytext">কযিরুং, কযিরেয্যুং, কযিরাসি, কযিরেয্যাসি, কযিরাথ, কযিরেয্যাথ, কযিরামি, কযিরেয্যামি, কযিরাম, কযিরেয্যাম।</p>
<p class="bodytext"><a name="para686"></a><span class="paranum">৬৮৬</span>. <span class="bld">এথস্সা</span> <span class="note">[ক॰ ৫১৭; রূ॰ ৪৮৮; নী॰ ১০৮২]</span>।</p>
<p class="bodytext">কযিরাদেসতো পরস্স এথস্স এ-কারস্স আ হোতি ৰা।</p>
<p class="bodytext">সো <a name="M0.0457"></a> কযিরাথ, দীপং কযিরাথ পণ্ডিতো <span class="note">[ধ॰ প॰ ২৮]</span>, কযিরা চে কযিরাথেনং <span class="note">[ধ॰ প॰ ৩১৩; সং॰ নি॰ ১.৮৯]</span>।</p>
<p class="bodytext">ঈআদিম্হি-অকরি, করি, সঙ্খরি, অভিসঙ্খরি, অকুব্বি, কুব্বি, অক্রুব্বি, ক্রুব্বি, অকযিরি, কযিরি, অকরুং, করুং, সঙ্খরুং, অভি, সঙ্খরুং, অকরিংসু, করিংসু, সঙ্খরিংসু, অভিসঙ্খরিংসু, অকুব্বিংসু, কুব্বিংসু, অক্রুব্বিংসু, ক্রুব্বিংসু, অকযিরিংসু, কযিরিংসু, অকযিরুং, কযিরুং।</p>
<p class="bodytext"><a name="para687"></a><span class="paranum">৬৮৭</span>. <span class="bld">কা ঈআদীসু</span> <span class="note">[ক॰ ৪৯১; রূ॰ ৫২৩; নী॰ ৯৮৩]</span>।</p>
<p class="bodytext">ঈআদীসু সওকারস্স করস্স কা হোতি ৰা।</p>
<p class="bodytext"><a name="para688"></a><span class="paranum">৬৮৮</span>. <span class="bld">দীঘা ঈস্স</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">আ, এ, ঊদীঘেহি পরস্স ঈৰচনস্স সি হোতি ৰা।</p>
<p class="bodytext">অট্ঠাসি, অদাসি, ৰদেসি, ৰজ্জেসি, ভাৰেসি, কারেসিঅনুভোসি, অহোসি ইচ্চাদি।</p>
<p class="bodytext">সো অকাসি, তে অকংসু, গাথাযং ‘‘অকংসু সত্থুৰচন’’ন্তি <span class="note">[জা॰ ২.২২.৫৬৪]</span> পাল়ি। অকাসুং, ত্বং অকাসি। মা তুম্হে এৰরূপং অকত্থ <span class="note">[গৰেসিতব্বং]</span>, মাকত্থ পাপকং কম্মং, আৰী ৰা যদি ৰা রহো <span class="note">[উদা॰ ৪৪]</span>। অকাসিত্থ, অহং অকাসিং, মযং অকাসিম্হা, অকম্হা। ভোগেসু ৰিজ্জমানেসু, দীপং নাকম্হ অত্তনো <span class="note">[জা॰ ১.৪.৫৩]</span>। সো অকা। ‘‘ততো একসতং খত্যে, অনুযন্তে ভৰং অকা’’তি <span class="note">[জা॰ ২.২০.৯৪]</span> পাল়ি। অকাসিত্থ ৰা, অহং অকং, অকরং ৰা। ‘‘তস্সাহং ৰচনং নাকং, পিতু ৰুদ্ধস্স ভাসিত’’ন্তি <span class="note">[জা॰ ২.১৭.১৩৪]</span> পাল়ি।</p>
<p class="bodytext">কারিতে-সো কারেসি, কারযি, কারাপেসি, কারাপযি, তে কারেসুং, কারযুং, কারাপেসুং, কারাপযুং ইচ্চাদি।</p>
<p class="bodytext">করিস্সতি <a name="M0.0458"></a> সঙ্খরিস্সতি, কুব্বিস্সতি, ক্রুব্বিস্সতি, কযিরিস্সতি ইচ্চাদি।</p>
<p class="bodytext">‘‘হরস্স চাহঙ স্সে’তি স্সেন সহ করস্স রকারস্স আহঙ হোতি, কাহতি, কাহন্তি, কথং কাহন্তি দারকা <span class="note">[জা॰ ২.২২.১৮৪৯]</span>।</p>
<p class="bodytext">ইঞাগমে-কাহিতি, কাহিন্তি ইচ্চাদি। কাহসি, কাহথ। কাহামি কুসলং বহুং <span class="note">[জা॰ ১.৪.৫৬]</span>, কাহাম পুঞ্ঞসঞ্চযং <span class="note">[অপ॰ থের ১.১.৪০১]</span>।</p>
<p class="bodytext">‘আঈআদীসূ’তি সুত্তে যোগৰিভাগেন স্সত্যাদীসুপি কা হোতি, সংযোগে রস্সত্তং, কস্সতি, কস্সন্তি, কস্সসি, কস্সথ, কস্সামি, কস্সাম, কস্সং পুরিসকারিযং <span class="note">[জা॰ ২.২২.১৩১]</span>।</p>
<p class="bodytext">স্সাদিম্হি-অকাহা, অকরিস্সা ইচ্চাদি।</p>
<p class="bodytext">তনু-ৰিত্থারে, তনোতি।</p>
<p class="bodytext">পরস্সরলোপো-তনোন্তি।</p>
<p class="bodytext"><a name="para689"></a><span class="paranum">৬৮৯</span>. <span class="bld">ওৰিকরণস্সু পরছক্কে</span> <span class="note">[ক॰ ৫১১; রূ॰ ৫২১; নী॰ ১০২৪]</span>।</p>
<p class="bodytext">পরছক্কে পরে ওৰিকরণস্স উ হোতি।</p>
<p class="bodytext">তনুতে, তনুন্তে।</p>
<p class="bodytext">‘যৰা সরে’তি উস্স ৰত্তে-তন্বন্তে।</p>
<p class="bodytext"><a name="para690"></a><span class="paranum">৬৯০</span>. <span class="bld">পুব্বছক্কে ৰা ক্বচি</span> <span class="note">[ক॰ ৫১১; রূ॰ ৫২১; নী॰ ১০২৪]</span>।</p>
<p class="bodytext">পুব্বছক্কে ওৰিকরণস্স ক্বচি উ হোতি ৰা।</p>
<p class="bodytext">তনুতি, কুরুতু।</p>
<p class="bodytext">ক্বচীতি কিং? করোতি।</p>
<p class="bodytext">ৰাতি <a name="M0.0459"></a> কিং? তনোতি।</p>
<p class="bodytext">কম্মে-তনীযতি, তঞ্ঞতি।</p>
<p class="bodytext"><a name="para691"></a><span class="paranum">৬৯১</span>. <span class="bld">তনস্সা ৰা</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">তনধাতুস্স ন-কারস্স আ হোতি ৰা ক্যম্হি।</p>
<p class="bodytext">তাযতি, তাযন্তি, পতাযতি, পতাযন্তি। ‘‘ইতো’দানি পতাযন্তি, সূচিযো বলিসানি চা’’তি <span class="note">[জা॰ ১.৬.৮৪]</span> পাল়ি। তাযতে, তাযন্তে।</p>
<p class="bodytext">সক-সত্তিযং, সক্কোতি, সক্কোন্তি, সক্কোসি, সক্কোথ, সক্কোমি, সক্কোম।</p>
<p class="centered">তনাদিগণো নিট্ঠিতো।</p>
<p class="subhead">চুরাদিগণ</p>
<p class="bodytext">অথ চুরাদিগণো ৰুচ্চতে।</p>
<p class="bodytext"><span class="bld">আপ, কমু, গণ, ঘট, চিন্ত, চেত, চুর, ধর, পাল, পূজ, মন্ত, মান, ৰিদ</span>।</p>
<p class="bodytext"><a name="para692"></a><span class="paranum">৬৯২</span>. <span class="bld">চুরাদীহিণি</span> <span class="note">[ক॰ ৪৫২; রূ॰ ৫২৫; নী॰ ৯৩৩; চং॰ ১.১.৪৫; পা॰ ৩.১.২৫; ‘চুরাদিতো ণি’ (বহূসু)]</span>।</p>
<p class="bodytext">চুরাদীহি ক্রিযত্থেহি পরং সকত্থে ণিপচ্চযো হোতি।</p>
<p class="bodytext">চোরেতি, চোরযতি।</p>
<p class="bodytext">ৰিপুব্বো আপ-ব্যাপনে, ব্যাপেতি, ব্যাপযতি।</p>
<p class="bodytext">কমু-ইচ্ছাযং, কামেতি, কামযতি, কামেন্তি, কামযন্তি, নিকামেতি, নিকামযতি, নিকামেন্তি, নিকামযন্তি।</p>
<p class="bodytext">কম্মে-কামীযতি, কামীযন্তি।</p>
<p class="bodytext">কারিতে ণাপি এৰ, কামাপেতি, কামাপযতি।</p>
<p class="bodytext">কম্মে-কামাপীযতি <a name="M0.0460"></a>, কামাপযীযতি।</p>
<p class="bodytext">গণ-সঙ্খ্যানে, গণ, ঘটানং তুদাদিত্তা ন ৰুদ্ধি, গণেতি, গণযতি।</p>
<p class="bodytext">ঘট-চেতাযং, ঘটেতি, ঘটযতি।</p>
<p class="bodytext">চিন্ত-চিন্তাযং, গরুপন্তত্তা ন ৰুদ্ধি, চিন্তেতি, চিন্তযতি।</p>
<p class="bodytext">কম্মে-চিন্তীযতি, চিন্তীযন্তি।</p>
<p class="bodytext">কারিতে-চিন্তাপেতি, চিন্তাপযতি।</p>
<p class="bodytext">কম্মে-চিন্তাপীযতি, চিন্তাপযীযতি।</p>
<p class="bodytext">ঈআদিম্হি-চিন্তেসি, চিন্তযি, চিন্তেযুং, চিন্তযুং, চিন্তেসি, চিন্তযি, চিন্তযিত্থ, চিন্তেসিং, চিন্তযিং, চিন্তেসিম্হা, চিন্তযিম্হা।</p>
<p class="bodytext">চেত-চেতাযং, চেতেতি, চেতযতি, চেতেন্তি, চেতযন্তি।</p>
<p class="bodytext">চুর-থেয্যে, চোরেতি, চোরযতি, চোরেন্তি, চোরযন্তি।</p>
<p class="bodytext">ধর-ধারণে, ধারেতি, ধারযতি, ধারেন্তি, ধারযন্তি।</p>
<p class="bodytext">পাল-পালনে, পালেতি, পালযতি, পালেন্তি, পালযন্তি।</p>
<p class="bodytext">পূজ-পূজাযং, গরুপন্তত্তা ন ৰুদ্ধি, পূজেতি, পূজযতি, পূজেন্তি, পূজযন্তি।</p>
<p class="bodytext">মন্ত-গুত্তভাসনে, মন্তেতি, মন্তযতি, মন্তেন্তি, মন্তযন্তি।</p>
<p class="bodytext">আপুব্বো কথনে আমন্তনে চ। আমন্তযামি ৰো ভিক্খৰে <span class="note">[দী॰ নি॰ ২.২১৮]</span>, ভগৰা ভিক্খূ আমন্তেসি <span class="note">[দী॰ নি॰ ২.২০৮]</span>।</p>
<p class="bodytext">নিপুব্বো-নিমন্তনে, নিমন্তেতি, নিমন্তযতি।</p>
<p class="bodytext">ঈআদিম্হি-মন্তেসি <a name="M0.0461"></a>, মন্তযি, আমন্তেসি, আমন্তযি, নিমন্তেসি, নিমন্তযি, মন্তেসুং, মন্তযুং, মন্তযিংসু রহোগতা <span class="note">[জা॰ ২.২২.১৯১৮]</span>, মন্তেস্সতি, আমন্তেস্সতি, নিমন্তেস্সতি, মন্তযিস্সতি, আমন্তযিস্সতি, নিমন্তযিস্সতি ইচ্চাদি।</p>
<p class="bodytext">মান-পূজাযং, মানেতি, মানযতি, মানেন্তি, মানযন্তি ইচ্চাদি।</p>
<p class="bodytext">ৰিদ-অনুভৰনে, ৰেদেতি, ৰেদযতি, পটিসংৰেদেতি, পটিসংৰেদযতি।</p>
<p class="bodytext">পটি, নি, পপুব্বো আচিক্খনে, পটিৰেদেতি, পটিৰেদযতি, নিৰেদেতি, নিৰেদযতি, পৰেদেতি, পৰেদযতি ইচ্চাদি।</p>
<p class="centered">চুরাদিগণো নিট্ঠিতো।</p>
<p class="centered">ৰিকরণপচ্চযরাসি নিট্ঠিতো।</p>
<p class="subhead">সামঞ্ঞ খ, ছ, সরাসি</p>
<p class="bodytext">অথ ধাতুপচ্চযা ৰুচ্চন্তে।</p>
<p class="bodytext">ক্রিযাৰাচীভাৰেন ধাতুরূপা পচ্চযা <span class="bld">ধাতুপচ্চযা,</span> ক্রিযত্থপচ্চযাতি ৰুত্তং হোতি, তস্মা তেহিপি সব্বেসং ত্যাদি, তব্বাদিৰিভত্তি, পচ্চযানং সম্ভৰো।</p>
<p class="bodytext"><span class="bld">তিজ, মান, কিত, গুপ, বধ</span>।</p>
<p class="bodytext"><a name="para693"></a><span class="paranum">৬৯৩</span>. <span class="bld">তিজমানেহি খসা খমাৰীমংসাসু</span> <span class="note">[ক॰ ৪৩৩; রূ॰ ৫২৮; নী॰ ৯০৬-৯; চং॰ ১.১.১৭, ২৮; পা॰ ৩.১.৫]</span>।</p>
<p class="bodytext">খমাযং ৰীমংসাযঞ্চ পৰত্তেহি তিজ, মানধাতূহি পরং কমেন খ, সপচ্চযা হোন্তি।</p>
<p class="bodytext">তিজ-খমাযং, ইমিনা খপচ্চযো।</p>
<p class="bodytext"><a name="para694"></a><span class="paranum">৬৯৪</span>. <span class="bld">খছসানমেকস্সরং দ্বে</span> <span class="note">[ক॰ ৪৫৮; রূ॰ ৪৬১; নী॰ ৯৩৯; চং॰ ৫.১.১; পা॰ ৬.১.১, ৯; ‘…মেকসরোদি…’ (বহূসু)]</span>।</p>
<p class="bodytext">খ <a name="M0.0462"></a>, ছ, সপচ্চযন্তানং ধাতুরূপানং পঠমং সদ্দরূপং একস্সরং দ্বেরূপং হোতীতি ‘তিজ, তিজ’ইতি দ্বিরূপে কতে ‘লোপোনাদিব্যঞ্জনস্সা’তি অনাদিব্যঞ্জনভূতস্স জ-কারস্স লোপো, ‘পররূপমযকারে ব্যঞ্জনে’তি ধাত্বন্তজকারস্স পররূপত্তং। ‘চতুত্থদুতিযেস্বেসং ততিযপঠমা’তি সংযোগাদিস্স খস্স কত্তং, ‘তিতিক্খ’ইতি ধাতুপচ্চযন্তরূপং, ততো ত্যাদ্যুপ্পত্তি।</p>
<p class="bodytext">তিতিক্খতি, তিতিক্খন্তি।</p>
<p class="bodytext">কম্মে-তিতিক্খীযতি।</p>
<p class="bodytext">কারিতে-তিতিক্খেতি, তিতিক্খযতি, তিতিক্খাপেতি, তিতিক্খাপযতি।</p>
<p class="bodytext">কম্মে-তিতিক্খাপীযতি, তিতিক্খাপীযন্তি।</p>
<p class="bodytext">তিতিক্খতু, তিতিক্খন্তু, তিতিক্খেয্য, তিতিক্খেয্যুং ইচ্চাদি।</p>
<p class="bodytext">খমাযন্তি কিং? তিজ-নিসানে, তেজেতি, তেজেন্তি।</p>
<p class="bodytext">কারিতে-তেজেতি। ‘‘সমুত্তেজেতি সম্পহংসেতী’’তি <span class="note">[ম॰ নি॰ ৩.২৭৬]</span> পাল়ি।</p>
<p class="bodytext">মান-ৰীমংসাযং, ততো সপচ্চযো। ‘খছসানমেকস্সরং দ্বে’তি ‘মান, মান’ইতি দ্বিরূপে কতে –</p>
<p class="bodytext"><a name="para695"></a><span class="paranum">৬৯৫</span>. <span class="bld">মানস্স ৰী পরস্স চ মং</span> <span class="note">[ক॰ ৪৬৩-৭; রূ॰ ৫৩২-৩; নী॰ ৯৪৪]</span>।</p>
<p class="bodytext">দ্বিত্তে পুব্বস্স মানস্স ৰী হোতি, পরস্স চ সব্বস্স মানস্স মং হোতি।</p>
<p class="bodytext">ৰীমংসতি, ৰীমংসন্তি।</p>
<p class="bodytext">কম্মে-ৰীমংসীযতি <a name="M0.0463"></a>, ৰীমংসীযন্তি।</p>
<p class="bodytext">কারিতে-ৰীমংসেতি, ৰীমংসযতি, ৰীমংসাপেতি, ৰীমংসাপযতি।</p>
<p class="bodytext">কম্মে-ৰীমংসাপীযতি, ৰীমংসাপীযন্তি।</p>
<p class="bodytext">ৰীমংসাযন্তি কিং? মান-পূজাযং, মানেতি, সম্মানেতি, অভিমানেতি, পূজেতীতি অত্থো।</p>
<p class="bodytext">কিত-রোগাপনযনে সংসযে চ।</p>
<p class="bodytext"><a name="para696"></a><span class="paranum">৬৯৬</span>. <span class="bld">কিতা তিকিচ্ছাসংসযেসু ছো</span> <span class="note">[ক॰ ৪৩৩; রূ॰ ৫২৮; নী॰ ৯০৬-৯; চং॰ ১.১.১৮; পা॰ ৩.১.৫ কা]</span>।</p>
<p class="bodytext">তিকিচ্ছাযং সংসযে চ পৰত্তকিতধাতুতো পরং ছো হোতি।</p>
<p class="bodytext">‘কিত, কিত’ ইতি দ্বিরূপে কতে –</p>
<p class="bodytext"><a name="para697"></a><span class="paranum">৬৯৭</span>. <span class="bld">কিতস্সাসংসযেতি ৰা</span> <span class="note">[ক॰ ৪৬৩; রূ॰ ৫৩২; নী॰ ৯৪৪]</span>।</p>
<p class="bodytext">সংসযম্হা অঞ্ঞস্মিং তিকিচ্ছত্থে পৰত্তস্স কিতধাতুস্স দ্বিত্তে পুব্বস্স কিতস্সতি হোতি ৰা। ‘পররূপমযকারে ব্যঞ্জনে’তি পররূপত্তং, সংযোগাদিস্স চকারত্তং।</p>
<p class="bodytext">তিকিচ্ছতি, তিকিচ্ছন্তি। দেৰাপি নং তিকিচ্ছন্তি, মাতাপেত্তিভরং নরং <span class="note">[জা॰ ২.২২.৪০৮]</span>।</p>
<p class="bodytext">কম্মে-তিকিচ্ছীযতি, তিকিচ্ছীযন্তি।</p>
<p class="bodytext">কারিতে-তিকিচ্ছেতি, তিকিচ্ছযতি, তিকিচ্ছাপেতি, তিকিচ্ছাপযতি।</p>
<p class="bodytext">ৰাসদ্দেন তিকারাভাৰে ‘কৰগ্গহানং চৰগ্গজা’তি দ্বিত্তে পুব্বস্স চৰগ্গো, চিকিচ্ছতি, চিকিচ্ছন্তি, চিকিচ্ছীযতি, চিকিচ্ছীযন্তি।</p>
<p class="bodytext">অসংসযেতি <a name="M0.0464"></a> কিং? ৰিচিকিচ্ছতি, ৰিচিকিচ্ছন্তি।</p>
<p class="bodytext">তিকিচ্ছত্থ, সংসযত্থতো অঞ্ঞস্মিং অত্থে –</p>
<p class="bodytext">কিত-ঞাণে নিৰাসে চ, কেততি, সংকেততি, নিকেততি।</p>
<p class="bodytext">গুপ-নিন্দাযং।</p>
<p class="bodytext"><a name="para698"></a><span class="paranum">৬৯৮</span>. <span class="bld">নিন্দাযং গুপবধা বস্স ভো চ</span> <span class="note">[ক॰ ৪৩৩; রূ॰ ৫২৮; চং॰ ১.১.১৯, ২০; পা॰ ৩.১.৫, ৬ কা]</span>।</p>
<p class="bodytext">নিন্দাযং পৰত্তেহি গুপ, বধেহি পরং ছপচ্চযো হোতি, বস্স চ ভো হোতি। দ্বিরূপে কতে অনাদিব্যঞ্জনলোপো।</p>
<p class="bodytext"><a name="para699"></a><span class="paranum">৬৯৯</span>. <span class="bld">গুপিস্সি</span> <span class="note">[ক॰ ৪৬৫; রূ॰ ৪৬৩; নী॰ ৯৪৬; ‘গুপিস্সুস্স’ (বহূসু)]</span>।</p>
<p class="bodytext">গুপিস্স দ্বিত্তে পুব্বস্স উ-কারস্স ই হোতি। গস্স চৰগ্গত্তং, ধাত্বন্তস্স পররূপত্তং, সংযোগাদিস্স পঠমত্তং।</p>
<p class="bodytext">জিগুচ্ছতি, জিগুচ্ছন্তি।</p>
<p class="bodytext">কম্মে-জিগুচ্ছীযতি, জিগুচ্ছীযন্তি।</p>
<p class="bodytext">কারিতে-জিগুচ্ছেতি, জিগুচ্ছযতি, জিগুচ্ছাপেতি, জিগুচ্ছাপযতি। জিগুচ্ছতু, জিগুচ্ছন্তু ইচ্চাদি।</p>
<p class="bodytext">নিন্দাযন্তি কিং? গুপ-সংৰরণে, গোপেতি, গোপযতি।</p>
<p class="bodytext">বধ-নিন্দাযং, দ্বিরূপাদিম্হি কতে –</p>
<p class="bodytext"><a name="para700"></a><span class="paranum">৭০০</span>. <span class="bld">খছসেস্সি</span> <span class="note">[ক॰ ৪৬৫; রূ॰ ৪৬৩; নী॰ ৯৪৬; ‘খছসেস্বস্সি’ (বহূসু)]</span>।</p>
<p class="bodytext">দ্বিত্তে পুব্বস্স অস্স ই হোতি খ, ছ, সেসূতি অস্স ইত্তং, পরবকারস্স চ ভত্তং, ধাত্বন্তস্স পররূপাদি।</p>
<p class="bodytext">বিভচ্ছতি, ৰিরূপো হোতীতি অত্থো। বিভচ্ছন্তি।</p>
<p class="bodytext">নিন্দাযন্তি <a name="M0.0465"></a> কিং? বধ-বন্ধন, হিংসাসু, বাধেতি, বাধযতি। ৰাতং জালেন বাধেসি <span class="note">[জা॰ ১.১২.৮]</span>।</p>
<p class="bodytext">কম্মে-বাধীযতি, বাধীযন্তি, বজ্ঝতি, বজ্ঝন্তি।</p>
<p class="centered">ইতি সামঞ্ঞ খ, ছ, সরাসি।</p>
<p class="subhead">তুমিচ্ছত্থে খছসরাসি</p>
<p class="bodytext"><a name="para701"></a><span class="paranum">৭০১</span>. <span class="bld">তুংস্মা লোপো চিচ্ছাযং তে</span> <span class="note">[ক॰ ৪৩৪; রূ॰ ৫৩৪; নী॰ ৯১০; চং॰ ১.১.২২; পা॰ ৩.১.৭]</span>।</p>
<p class="bodytext">তুমন্তেহি ইচ্ছত্থে তে খ, ছ, সা হোন্তি, তুংপচ্চযস্স চ লোপো হোতি। ইদঞ্চ সুত্তং তুমিচ্ছত্থসম্ভৰে সতি সব্বধাতুপদেহিপি খ, ছ, সানং পৰত্তিদীপনত্থং। তেন তুমিচ্ছত্থে স, ছপচ্চযে কত্বা ‘ঊ ব্যঞ্জনস্সা’তি স, ছানং আদিম্হি ঈআগমং কত্বা ‘‘অপুত্তং পুত্তমিৰ আচরিতুং ইচ্ছতি পুত্তীযীসতি, পব্বতো ৰিয অত্তানং আচরিতুং ইচ্ছতি পব্বতাযীসতি, দাতুং ইচ্ছতি দিচ্ছতি’’ ইচ্চাদীনি সিজ্ঝন্তি।</p>
<p class="bodytext"><span class="bld">ভুজ, ঘস, হন, জি, হর, পা, সু</span>।</p>
<p class="bodytext">ভুঞ্জিতুং ইচ্ছতীতি অত্থে-ভুজতো খপচ্চযো, তুংপচ্চযলোপো, দ্বিত্তং, পুব্বস্স অনাদিলোপো, পররূপত্তে সংযোগাদিস্স পঠমত্তং, পুব্বস্স ভস্স বত্তং, বুভুক্খতি, বুভুক্খন্তি, বুভুক্খীযতি, বুভুক্খীযন্তি, বুভুক্খেতি, বুভুক্খযতি, বুভুক্খাপেতি, বুভুক্খাপযতি, বুভুক্খাপীযতি, বুভুক্খাপীযন্তি, বুভুক্খতু, বুভুক্খন্তু, বুভুক্খেয্য, বুভুক্খেয্যুং, বুভুক্খি, বুভুক্খিংসু, বুভুক্খিস্সতি, বুভুক্খিস্সন্তি, বুভুক্খিস্সা, বুভুক্খিস্সংসু।</p>
<p class="bodytext">ঘস-অদনে, ঘসিতুং ইচ্ছতীতি অত্থে – ছপচ্চযো, দ্বিত্তাদি, পুব্বস্স ঘস্স গত্তং, গস্স জত্তং, অস্স ইত্তং, জিঘচ্ছতি, জিঘচ্ছন্তি, জিঘচ্ছীযতি, জিঘচ্ছীযন্তি, জিঘচ্ছেতি, জিঘচ্ছাপেতি ইচ্চাদি।</p>
<p class="bodytext">হন-হিং <a name="M0.0466"></a> সাযং, হন্তুং ইচ্ছতীতি অত্থে – ছপচ্চযো, দ্বিত্তাদি, ‘কৰগ্গহানং চৰগ্গজা’তি পুব্বস্স হস্স জো, অস্স ইত্তং।</p>
<p class="bodytext"><a name="para702"></a><span class="paranum">৭০২</span>. <span class="bld">পরস্স ঘং সে</span>।</p>
<p class="bodytext">দ্বিত্তে পরস্স হনস্স ঘং হোতি সে পরে।</p>
<p class="bodytext">জিঘংসতি, জিঘংসন্তি।</p>
<p class="bodytext">জি-জযে, জেতুং ইচ্ছতীতি অত্থে – সপচ্চযো, দ্বিত্তং।</p>
<p class="bodytext"><a name="para703"></a><span class="paranum">৭০৩</span>. <span class="bld">জিহরানং গী</span> <span class="note">[ক॰ ৪৬২, ৪৭৪; রূ॰ ৪৬৭, ৫৩৫; নী॰ ৯৪৩-৯৫৪]</span>।</p>
<p class="bodytext">জি, হরানং দ্বিত্তে পরস্স জিস্স হরস্স চ গী হোতি সে পরে।</p>
<p class="bodytext">জিগীসতি, জিগীসন্তি, ৰিজিগীসতি, ৰিজিগীসন্তি।</p>
<p class="bodytext">হর-হরণে, দ্বিত্তাদি, পরস্স গী, পুব্বস্স হস্স জো, অস্স ইত্তং, জিগীসতি, হরিতুং ইচ্ছতীতি অত্থো, জিগীসন্তি।</p>
<p class="bodytext">পা-পানে, পিৰিতুং ইচ্ছতীতি অত্থে – সপচ্চযো, দ্বিত্তং, ‘রস্সো পুব্বস্সা’তি রস্সো, অস্স ইত্তং, পিপাসতি, পিপাসন্তি, পিপাসীযতি, পিপাসীযন্তি।</p>
<p class="bodytext">সু-সৰনে, সোতুং ইচ্ছতীতি অত্থে – দ্বিত্তে পরস্স দ্বিত্তং, সুস্সুসতি <span class="note">[সুস্সূসতি (বহূসু)]</span>, সুস্সুসন্তি, সুস্সুসীযতি, সুস্সুসীযন্তি, সুস্সুসেতি, সুস্সুসযতি, সুস্সুসাপেতি, সুস্সুসাপযতি, সুস্সুসাপীযতি, সুস্সুসাপীযন্তি, সুস্সুসতু, সুস্সুসন্তু ইচ্চাদি।</p>
<p class="bodytext">তিতিক্খিতুং ইচ্ছতীতি অত্থে – তিতিক্খতো সপচ্চযো, সপচ্চযপরত্তা পুন দ্বিত্তপ্পসঙ্গে –</p>
<p class="bodytext"><a name="para704"></a><span class="paranum">৭০৪</span>. <span class="bld">ন পুন</span> <span class="note">[চং॰ ৫.১.৬]</span>।</p>
<p class="bodytext">সকিং <a name="M0.0467"></a> দ্বিত্তে কতে পুন দ্বিত্তং ন আপজ্জতীতি পুন দ্বিত্তাভাৰো, ‘ঊ ব্যঞ্জনস্সা’তি ঊ আগমো।</p>
<p class="bodytext">তিতিক্খিসতি, তিতিক্খিসন্তি ইচ্চাদি। এৰং তিকিচ্ছিতুং ইচ্ছতীতি তিকিচ্ছিসতি, তিকিচ্ছিসন্তি, চিকিচ্ছিসতি, চিকিচ্ছিসন্তি ইচ্চাদি।</p>
<p class="centered">ইতি তুমিচ্ছত্থে খ, ছ, স রাসি।</p>
<p class="subhead">নামধাতুরাসি</p>
<p class="bodytext">পুত্তং ইচ্ছতীতি অত্থে –</p>
<p class="bodytext"><a name="para705"></a><span class="paranum">৭০৫</span>. <span class="bld">ঈযো কম্মা</span> <span class="note">[ক॰ ৪৩৭; রূ॰ ৫৩৮; নী॰ ৯১২; চং॰ ১.১.২৩, ২৪; পা॰ ৩.১.৮, ৯]</span>।</p>
<p class="bodytext">কম্মত্থা নামপদম্হা ইচ্ছত্থে ঈযো হোতীতি কম্মভূতা পুত্তসদ্দতো ইচ্ছাযং ঈযো, ‘পুত্তীয’ইতি ধাতুপচ্চযন্তরূপং, ততো ত্যাদ্যুপ্পত্তি।</p>
<p class="bodytext">পুত্তীযতি, পুত্তীযন্তি, পুত্তীযেতি, পুত্তীযযতি, পুত্তীযাপেতি, পুত্তীযাপযতি, পুত্তীযাপীযতি, পুত্তীযাপীযন্তি। এৰং চীৰরীযতি, চীৰরীযন্তি, পত্তীযতি, পত্তীযন্তি, পরিক্খারীযতি, পরিক্খারীযন্তি ইচ্চাদি।</p>
<p class="bodytext">অপুত্তং সিস্সং পুত্তমিৰ আচরতীতি অত্থে –</p>
<p class="bodytext"><a name="para706"></a><span class="paranum">৭০৬</span>. <span class="bld">উপমাণাচারে</span> <span class="note">[ক॰ ৪৩৬; রূ॰ ৫৩৭; নী॰ ৯১২; চং॰ ১.১.২৫; পা॰ ৩.১.১০]</span>।</p>
<p class="bodytext">উপমীযতি উপমেতব্বো অত্থো এতেনাতি উপমানং, উপমানভূতা কম্মপদতো আচারত্থে ঈযো হোতি।</p>
<p class="bodytext">পুত্তীযতি <a name="M0.0468"></a>, পুত্তীযন্তি সিস্সং।</p>
<p class="bodytext">কম্মে-অপুত্তোপি পুত্তো ৰিয আচরীযতি পুত্তীযীযতি, পুত্তীযীযন্তি, পুত্তীযেতি, পুত্তীযযতি, পুত্তীযাপেতি, পুত্তীযাপযতি, পুত্তীযাপীযতি, পুত্তীযাপীযন্তি। এৰং সিস্সীযতি, সিস্সীযন্তি।</p>
<p class="bodytext">কুটিযং ৰিয পাসাদে আচরতীতি অত্থে –</p>
<p class="bodytext"><a name="para707"></a><span class="paranum">৭০৭</span>. <span class="bld">আধারা</span> <span class="note">[ক॰ ৪৩৬; রূ॰ ৫৩৭; নী॰ ৯১২; চং॰ ১.১.২৬; পা॰ ৩.১.১০]</span>।</p>
<p class="bodytext">উপমানভূতা আধারভূতা চ নামম্হা আচারত্থে ঈযো হোতি।</p>
<p class="bodytext">কুটীযতি, কুটীযন্তি পাসাদে, নদিযং ৰিয সমুদ্দে আচরতি নদীযতি, নদীযন্তি ইচ্চাদি।</p>
<p class="bodytext">অরঞ্ঞে ৰিয নগরে আচরতি অরঞ্ঞীযতি, অরঞ্ঞীযন্তি নগরে। এৰং গেহীযতি ৰিহারে।</p>
<p class="bodytext">লোকধম্মেহি অকম্পনীযট্ঠেন পব্বতো ৰিয অত্তানং আচরতীতি অত্থে –</p>
<p class="bodytext"><a name="para708"></a><span class="paranum">৭০৮</span>. <span class="bld">কত্তুতাযো</span> <span class="note">[ক॰ ৪৩৫; রূ॰ ৫৩৬; নী॰ ৯১১; চং॰ ১.১.২৭; পা॰ ৩.১.১১]</span>।</p>
<p class="bodytext">উপমানভূতা কত্তুভূতা চ নামম্হা আচারত্থে আযো হোতীতি পব্বতসদ্দতো আযো। ততো ত্যাদ্যুপ্পত্তি।</p>
<p class="bodytext">পব্বতাযতি সঙ্ঘো, পব্বতাযন্তি, চিচ্চিটো ৰিয অত্তানং আচরতি চিচ্চিটাযতি, সদ্দো। এৰং পটপটাযতি, কটকটাযতি, ধূমধূমাযতি, ধূপাযতি, সন্ধূপাযতি।</p>
<p class="bodytext">অভুসম্পি <a name="M0.0469"></a> ভুসং ভৰতীতি অত্থে –</p>
<p class="bodytext"><a name="para709"></a><span class="paranum">৭০৯</span>. <span class="bld">ঝত্থে</span> <span class="note">[ক॰ ৪৩৫; রূ॰ ৫৩৬; নী॰ ৯১১; চং॰ ১.১.৩০; পা॰ ৩.১.১২, ১৩]</span>।</p>
<p class="bodytext">চীপচ্চযস্স অত্থো অব্ভূততব্ভাৰো <span class="bld">ঝত্থো</span> নাম। কত্তুতো ঝত্থে আযো হোতি।</p>
<p class="bodytext">ভুসাযতি, ভুসাযন্তি, অপটোপি পটো ভৰতি পটাযতি, পটাযন্তি, অলোহিতম্পি লোহিতং ভৰতি লোহিতাযতি। এৰং নীলাযতি, কমলাযতি, চন্দাযতি, চন্দনাযতি, কঞ্চনাযতি, ৰজিরাযতি।</p>
<p class="bodytext">কত্তুতোত্বেৰ? ভুসং করোতি।</p>
<p class="bodytext">সদ্দং করোতীতি অত্থে –</p>
<p class="bodytext"><a name="para710"></a><span class="paranum">৭১০</span>. <span class="bld">সদ্দাদীহি করোতি</span> <span class="note">[ক॰ ৪৩৫; রূ॰ ৫৩৬; নী॰ ৯১১; চং॰ ১.১.৩৬; পা॰ ৩.১.১৭, ১৮; ‘সদ্দাদীনি’ (বহূসু)]</span>।</p>
<p class="bodytext">সদ্দাদীহি দুতিযন্তেহি নামেহি করোত্যত্থে আযো হোতি।</p>
<p class="bodytext">সদ্দাযতি, সদ্দাযন্তি, ৰেরং করোতি ৰেরাযতি, ৰেরাযন্তি, কলহং করোতি কলহাযতি, কলহাযন্তি, মেত্তং করোতি মেত্তাযতি, মেত্তাযন্তি, করুণং করোতি করুণাযতি, করুণাযন্তি, মুদিতং করোতি মুদিতাযতি, মুদিতাযন্তি, উপেক্খং করোতি উপেক্খাযতি, উপেক্খাযন্তি, কুক্কুচ্চং করোতি কুক্কুচ্চাযতি, কুক্কুচ্চাযন্তি, পিযং করোতি পিযাযতি, পিযাযন্তি, পচ্চযং সদ্দহনং করোতি পত্তিযাযতি, পত্তিযাযন্তি, তণ্হং করোতি তণ্হাযতি, তণ্হাযন্তি, তণ্হীযতি, তণ্হীযন্তি ৰা, করোত্যত্থে ঈযো। মম ইদন্তি করোতি মমাযতি, মমাযন্তি।</p>
<p class="bodytext">নমো <a name="M0.0470"></a> করোতীতি অত্থে –</p>
<p class="bodytext"><a name="para711"></a><span class="paranum">৭১১</span>. <span class="bld">নমোত্বস্সো</span> <span class="note">[চং॰ ১.১.৩৭; পা॰ ৩.১.১৯]</span>।</p>
<p class="bodytext">নমোসদ্দতো করোত্যত্থে অস্সো হোতি।</p>
<p class="bodytext">নমস্সতি, নমস্সন্তি।</p>
<p class="bodytext">সমানং সদিসং করোতীতি অত্থে –</p>
<p class="bodytext"><a name="para712"></a><span class="paranum">৭১২</span>. <span class="bld">ধাত্বত্থে নামস্মি</span> <span class="note">[পা॰ ৩.১.২১, ২৫]</span>।</p>
<p class="bodytext">ধাত্বত্থো ৰুচ্চতি যা কাচি ক্রিযা। নামস্মা ধাত্বত্থে ই হোতি। ‘যুৰণ্ণানমেও পচ্চযে’তি ইস্স এত্তং।</p>
<p class="bodytext">সমানেতি, সমানেন্তি।</p>
<p class="bodytext">‘এওনমযাৰা সরে’তি এস্স অযাদেসো। ‘ণিণাপ্যাপীহি ৰা’তি এত্থ ৰাসদ্দেন লপচ্চযো, সমানযতি, সমানযন্তি, পিণং করোতি পিণেতি, পিণযতি, কুসলং পুচ্ছতি কুসলেতি, কুসলযতি, ৰিসুদ্ধং হোতি ৰিসুদ্ধেতি, ৰিসুদ্ধযতি, ৰীণায উপগাযতি উপৰীণেতি, উপৰীণাযতি, পঞ্ঞায অতিক্কমতি অতিপঞ্ঞেতি, অতিপঞ্ঞাযতি, ৰচ্চং করোতি ৰচ্চেতি, ৰচ্চযতি, মুত্তং করোতি মুত্তেতি, মুত্তযতি, বলেন পীল়েতি বলেতি, বলযতি।</p>
<p class="bodytext">অস্স ইত্তে-বলীযতি, বলীযন্তি। ‘‘অবলানং বলীযন্তী’’তি পাল়ি।</p>
<p class="bodytext">সচ্চং করোতীতি অত্থে –</p>
<p class="bodytext"><a name="para713"></a><span class="paranum">৭১৩</span>. <span class="bld">সচ্চাদীহাপি</span> <span class="note">[সংযুত্তনিকাযে; রূ॰ ৫৪০; নী॰ ৯১৪; পা॰ ৩.১.২৫]</span>।</p>
<p class="bodytext">সচ্চাদীহি নামেহি ধাত্বত্থে আপি হোতি।</p>
<p class="bodytext">সচ্চাপেতি <a name="M0.0471"></a>, সচ্চাপেন্তি, অত্থৰিভাগং করোতি অত্থাপেতি, অত্থাপেন্তি, বেদসত্থং করোতি বেদাপেতি, বেদাপেন্তি, সুক্খং করোতি সুক্খাপেতি, সুক্খাপেন্তি, সুখং করোতি সুখাপেতি, সুখাপেন্তি, দুক্খং করোতি দুক্খাপেতি, দুক্খাপেন্তি, উণ্হং করোতি উণ্হাপেতি, উণ্হাপেন্তি ইচ্চাদি।</p>
<p class="bodytext">অপুত্তং পুত্তমিৰ আচরতি পুত্তীযতি, পুত্তীযিতুং ইচ্ছতীতি অত্থে ‘তুংস্মা লোপো চিচ্ছাযং তে’তি সপচ্চযো।</p>
<p class="bodytext"><a name="para714"></a><span class="paranum">৭১৪</span>. <span class="bld">যথিট্ঠং স্যাদিনো</span> <span class="note">[ক॰ ৪৫৮; রূ॰ ৪৬১; নী॰ ৯৩৯; চং॰ ৫.১.৮; পা॰ ৬.১.৩]</span>।</p>
<p class="bodytext">ইচ্ছীযতীতি ইট্ঠং, যং যং ইট্ঠং যথিট্ঠং। ‘‘যমিট্ঠ’’ন্তিপি পাঠো। স্যাদ্যন্তস্স যথিট্ঠং একস্সরং আদিভূত’মঞ্ঞং ৰা দ্বেরূপং হোতি, ন ত্যাদিস্স ৰিয আদিভূতমেৰাতি অত্থো। ‘ঊ ব্যঞ্জনস্সা’তি ঊ আগমো।</p>
<p class="bodytext">আদিম্হি দ্বিত্তে-পুপ্পুত্তীযিসতি।</p>
<p class="bodytext">মজ্ঝে দ্বিত্তে-পুত্তিত্তীযিসতি।</p>
<p class="bodytext">অকমলং কমলং ভৰতি কমলাযতি, কমলাযিতুং ইচ্ছতীতি ককমলাযিসতি, কমমলাযিসতি, কমললাযিসতি ইচ্চাদি।</p>
<p class="centered">ইতি নামধাতুরাসি।</p>
<p class="centered">ইতি নিরুত্তিদীপনিযা নাম মোগ্গল্লানদীপনিযা</p>
<p class="centered">ত্যাদিকণ্ডো নাম আখ্যাতকণ্ডো</p>
<p class="centered">নিট্ঠিতো।</p></div>
<p class="chapter">৭. কিতকণ্ড</p>
<div class="chaptxt">
<p class="subhead">ধাত্বন্তৰিকাররাসি</p>
<p class="subhead">ৰিসংযোগরূপরাসি</p>
<p class="bodytext">অথ <a name="M0.0472"></a> ধাতুপচ্চযসংসিদ্ধং কাল, কারক, লিঙ্গ, সঙ্খ্যা, ক্রিযাভেদদীপকং দব্বপ্পধানৰাচকং কিতকপদং দীপিযতে।</p>
<p class="bodytext">তত্থ অতীতাদযো কালভেদো নাম।</p>
<p class="bodytext">কত্তা চ কম্মঞ্চ করণঞ্চ সম্পদানঞ্চ অপাদানঞ্চ অধিকরণঞ্চ ভাৰো চাতি সত্ত সাধনানি কারকভেদো নাম।</p>
<p class="bodytext">ইত্থিলিঙ্গাদীনি লিঙ্গভেদো নাম।</p>
<p class="bodytext">একত্ত, বহুত্তভেদো সঙ্খ্যাভেদো নাম।</p>
<p class="bodytext">তস্সীলক্রিযা, তদ্ধম্মক্রিযা, তস্সাধুকারক্রিযা, অত্তমানক্রিযা, অভিক্খঞ্ঞক্রিযা, অরহক্রিযা, সক্কক্রিযা, পেসনক্রিযা, অতিসগ্গক্রিযা, পত্তকালারোচনক্রিযা, অৰস্সম্ভাৰীক্রিযাদযো ক্রিযাভেদো নাম।</p>
<p class="bodytext">‘‘গমনং ভৰতি, পচনং জানাতি’’ ইচ্চাদীসু পচ্চযত্থভূতো ভাৰো নাম সাধনরূপো হোতি। জাতি ৰিয সঙ্খতধম্মস্স ধাত্বত্থভূতায সাধ্যক্রিযায সাধকত্তা লিঙ্গত্তযযুত্তো চ হোতি, ক্রিযা, কারো, করণন্তি সিদ্ধত্তা সঙ্খ্যাভেদযুত্তো চ হোতি-নানাধাত্বত্থানঞ্চ কত্তু, কম্মানঞ্চ কালাদীনঞ্চ ভেদেন সরূপভেদসব্ভৰতো, তস্মা সোপি দব্বে এৰ সঙ্গয্হতীতি কত্বা ‘দব্বপ্পধানৰাচক’ন্তি ৰুত্তং। সেসং সব্বং ত্যাদিকণ্ডে ভাৰসাধনৰিনিচ্ছযে ৰুত্তমেৰ।</p>
<p class="bodytext">‘বহুল’ন্তি <a name="M0.0473"></a> চ ‘ক্রিযত্থা’তি চ ৰত্তন্তে –</p>
<p class="bodytext"><a name="para715"></a><span class="paranum">৭১৫</span>. <span class="bld">কত্তরি ভূতে ক্ত ক্তৰন্তু ক্তাৰী</span> <span class="note">[ক॰ ৫৫৫; রূ॰ ৬১২; নী॰ ১১৪২; চং॰ ১.২.৬৬ …পে॰… ৩.২.১০২]</span>।</p>
<p class="bodytext">অভৰীতি ভূতো, অতীতো, ভূতে ৰত্তব্বে ক্রিযত্থা কত্তরি কানুবন্ধা ত, তৰন্তু, তাৰীপচ্চযা হোন্তি, কানুবন্ধা ‘ন তে কানুবন্ধনাগমেসূ’তি সুত্তে ৰিসেসনত্থা।</p>
<p class="bodytext"><a name="para716"></a><span class="paranum">৭১৬</span>. <span class="bld">ক্তো ভাৰকম্মেসু</span> <span class="note">[ক॰ ৫৫৬; রূ॰ ৬২২; নী॰ ১১৪৩; চং॰ ১.২.৬৭ …পে॰… ৩.২.১০২; ৩.৪.৭০]</span>।</p>
<p class="bodytext">ভূতে ৰত্তব্বে ক্রিযত্থা ভাৰ, কম্মেসু কানুবন্ধো তপচ্চযো হোতি।</p>
<p class="bodytext">অভৰীতি ভূতো-পুরিসো, ভূতা-ইত্থী, ভূতং-কুলং, কারিতে ধাতুতো ণানুবন্ধানং পঠমং সম্পত্তত্তা ‘ন তে কানুবন্ধনাগমেসূ’তি পটিসেধো ন পাপুণাতি, ‘যুৰণ্ণানমেও পচ্চযে’তি ওৰুদ্ধি, ‘আৰাযা ণানুবন্ধে’তি ওস্স আৰত্তং, ততো তপচ্চযো।</p>
<p class="bodytext"><a name="para717"></a><span class="paranum">৭১৭</span>. <span class="bld">ঞী ব্যঞ্জনস্স</span> <span class="note">[ক॰ ৬০৫; রূ॰ ৫৪৭; নী॰ ১২১০]</span>।</p>
<p class="bodytext">ব্যঞ্জনাদিপচ্চযস্স আদিম্হি ঞানুবন্ধো ঈকারো আগচ্ছতি।</p>
<p class="bodytext">কত্তরি-অভাৰযিত্থাতি ভাৰিতো-পুরিসো, ভাৰিতাইত্থী, ভাৰিতং-কুলং।</p>
<p class="bodytext">কম্মে-অনুভূযিত্থাতি অনুভূতো-ভোগো, অনুভূতাসম্পত্তি, অনুভূতং-সুখং।</p>
<p class="bodytext">কারিতে-ভাৰীযিত্থাতি ভাৰিতো-মগ্গো, ভাৰিতাপটিপদা, ভাৰিতং-চিত্তং।</p>
<p class="bodytext">তৰন্তু <a name="M0.0474"></a>, তাৰীসু-অভৰীতি ভূতৰা-পুরিসো, ভূতৰন্তী, ভূতৰতী-ইত্থী, ভূতৰং-কুলং, গুণৰন্তুসমং। ভূতাৰী-পুরিসো। ভূতাৰিনী-ইত্থী, ভূতাৰি-চিত্তং, দণ্ডী, দণ্ডিনীসমং। পুরিসো ভোগং অনুভূতো, পুরিসেন ভোগো অনুভূতো।</p>
<p class="bodytext">এত্থ চ কিতপচ্চযানং অত্থো দুৰিধো ৰাচ্চত্থো, অভিধেয্যত্থো চাতি সব্বং ত্যাদিকণ্ডে ৰুত্তনযেন ৰেদিতব্বং।</p>
<p class="bodytext">পুরিমেসু পন ছসু সাধনেসু পচ্চযানং অভিধেয্যত্থো পদন্তরেন আচিক্খীযতি, ভাৰসাধনে পন অত্তনো ধাতুনা এৰ।</p>
<p class="bodytext">তত্থ চ কত্তুসত্তি, কম্মসত্তি, করণসত্তি, সম্পদানসত্তি, অপাদানসত্তি, অধিকরণসত্তিসঙ্খাতং ৰাচ্চত্থং উজুং ৰদন্তা কিতপচ্চযা অত্তনো অভিধেয্যপদেন সমানলিঙ্গ, ৰিভত্তি, সঙ্খ্যাযুত্তা হুত্বা ৰদন্তি।</p>
<p class="bodytext">তং যথা? –</p>
<p class="bodytext">কত্তরি তাৰ-পুরিসো ভোগং অনুভূতো, পুরিসা ভোগং অনুভূতা…পে॰… পুরিসেসু ভোগং অনুভূতেসু, ইত্থী ভোগং অনুভূতা, ইত্থিযো ভোগং অনুভূতাযো…পে॰… ইত্থীসু ভোগং অনুভূতাসু, কুলং ভোগং অনুভূতং, কুলানি ভোগং অনভূতানি…পে॰… কুলেসু ভোগং অনুভূতেসু।</p>
<p class="bodytext">কম্মে-ভোগো পুরিসেন অনুভূতো, ভোগা পুরিসেন অনুভূতা…পে॰… ভোগেসু পুরিসেন অনুভূতেসু, সম্পত্তি পুরিসেন অনুভূতা, সম্পত্তিযো পুরিসেন অনুভূতাযো…পে॰… সম্পত্তীসু পুরিসেন অনুভূতাসু, সুখং পুরিসেন অনুভূতং, সুখানি পুরিসেন অনুভূতানি…পে॰… সুখেসু পুরিসেন অনুভূতেসু। এস নযো করণাদীসুপি।</p>
<p class="bodytext">এৰং কিতৰাচকা অত্তনো অভিধেয্যপদেন সমানলিঙ্গ, ৰিভত্তি, সঙ্খ্যাযুত্তা হুত্বা তং তং সাধনং ৰদন্তি।</p>
<p class="bodytext">‘ইত্থিযমণতিকযক্যা <a name="M0.0475"></a> চা’তি ইত্থিযং তিপচ্চযো, অনুভৰনং, অনুভূযতে ৰা অনুভূতি। ‘‘তিস্সস্স অনুভূতি, ফুস্সস্স অনুভূতি’’ ইচ্চাদিকা বহূ অনুভূতিযোপি সিজ্ঝন্তি, তস্মা ‘‘অনুভূতি, অনুভূতিযো, অনুভূতিং, অনুভূতিযো…পে॰… অনুভূতীসূ’’তি যুজ্জতি।</p>
<p class="bodytext"><a name="para503"></a><span class="paranum">৫০৩</span> ৭১৮. <span class="bld">কত্তরি ল্তুণকা</span> <span class="note">[ক॰ ৫২৭, ৫৩০; রূ॰ ৫৬৮, ৫৯০; নী॰ ১১০৯, ১১১৪; চং॰ ১.১.১৩৯; পা॰ ৩.১.১৩৩, ১৩৪]</span>।</p>
<p class="bodytext">কত্তুকারকে ক্রিযত্থা ল্তু, ণকা হোন্তি, লানুবন্ধো তুস্স কত্তরি নিবন্ধনত্থো, ‘ল্তুপিতাদীনমা’তি ৰিসেসনত্থো চ।</p>
<p class="bodytext">অনুভৰতীতি অনুভূতা, অনুভূতারো, সত্থুসমং।</p>
<p class="bodytext">সামঞ্ঞৰিধানত্তা অরহত্থে সত্তিঅত্থে তস্সীল, তদ্ধম্ম, তস্সাধুকার, অত্তমানেসু চ কালত্তযে চ ভৰন্তি।</p>
<p class="bodytext">অরহত্থে-ব্রহ্মণো ব্রহ্মণিযা পরিগ্গহিতা।</p>
<p class="bodytext">সত্তিঅত্থে-ভগৰা অনুপ্পন্নস্স মগ্গস্স উপ্পাদেতা।</p>
<p class="bodytext">তস্সীলাদীসু-পসয্হপৰত্তা।</p>
<p class="bodytext">অত্তমানে-অত্তানং পণ্ডিতং মঞ্ঞতীতি পণ্ডিতমানিতা।</p>
<p class="bodytext"><a name="para719"></a><span class="paranum">৭১৯</span>. <span class="bld">পুব্বেককত্তুকানং</span> <span class="note">[ক॰ ৫৬৪; রূ॰ ৬৪০; নীতি॰ ১১৫০-৬; চং॰ ১.৩.১৩১; পা॰ ৩.৪.২১]</span>।</p>
<p class="bodytext">যাসং ৰিসেসন, ৰিসেস্যানং দ্বিন্নং পুব্বা’পরক্রিযানং কত্তা একোৰ হোতি। তাসু পুব্বক্রিযাযং ভাৰত্থে তুন, ত্বান, ত্বাপচ্চযা হোন্তি। ‘এওনমযৰা সরে’তি ঈকারে পরে ওৰুদ্ধিযা অৰত্তং।</p>
<p class="bodytext">ভোগং অনুভৰিতুন, অনুভুত্বান, অনুভুত্বা।</p>
<p class="bodytext">এককত্তুকানন্তি <a name="M0.0476"></a> কিং? দেৰদত্তো ভুঞ্জি, যঞ্ঞদত্তো গচ্ছতি।</p>
<p class="bodytext">পুব্বেতি কিং? পচ্ছা ভুঞ্জতি, পঠমং পচতি।</p>
<p class="bodytext">বহুলাধিকারা সমানা’পরক্রিযাসুপি নানাকত্তুকাসুপি তুনাদযো ভৰন্তি। থক্কচ্চ দণ্ডো পততি, দ্বারং সংৰরিত্বা নিক্খমতি, পুরিসো সীহং দিস্বা ভযং উপ্পজ্জতীতি।</p>
<p class="bodytext">যস্মিং ৰাক্যে অপরক্রিযাপদং ন দিস্সতি। যথা? পব্বতং অতিক্কম্ম নদী, অতিক্কম্ম নদিং পব্বতো, যে তে সন্তা ৰিমোক্খা অতিক্কম্ম রূপে অরূপাতি, তত্থপি সত্তাক্রিযা ৰিঞ্ঞাযতেৰ সব্বপদত্থানং সত্তানাতিৰত্তনতো। অপরক্রিযারহিতে অসমানকত্তুকে চ ৰাক্যে পঠমন্তযোগস্স দিট্ঠত্তা কত্তরিপি তুনাদীনং সম্ভৰো যুত্তো।</p>
<p class="bodytext"><a name="para720"></a><span class="paranum">৭২০</span>. <span class="bld">পটিসেধালংখলূনং তুন ত্বান ত্বা ৰা</span> <span class="note">[পটিসেধেলংখলূনং তুনত্ত্বান ত্ত্বা ৰা’ (বহূসু)]</span>।</p>
<p class="bodytext">পটিসেধত্থানং অলং, খলূনং যোগে তুনাদযো হোন্তি ৰা।</p>
<p class="bodytext">অলং ভুত্বা, খলু ভুত্বা, অলং ভুত্তেন, খলু ভুত্তেন ৰা।</p>
<p class="bodytext"><a name="para721"></a><span class="paranum">৭২১</span>. <span class="bld">তুংতাযেতৰে ভাৰে ভৰিস্সতিক্রিযাযং তদত্থাযং</span> <span class="note">[ক॰ ৫৬১-২-৩; রূ॰ ৬৩৬, ৬৩৮-৯; নী॰ ১১৪৮-৯]</span>।</p>
<p class="bodytext">তস্সা তস্সা ক্রিযায অত্থভূতায ভৰিস্সমানক্রিযায গম্যমানায ভাৰত্থে তুং, তাযে, তৰেপচ্চযা ভৰন্তি। সুত্তপদৰড্ঢনেন তুযেপচ্চযোপি।</p>
<p class="bodytext">অনুভৰিতুং গচ্ছতি, অনুভৰিতাযে গচ্ছতি, অনুভৰিতৰে গচ্ছতি, অনুভৰিতুং ইচ্ছতি, কামেতি, সক্কোতি, জানাতি। তথা কালো অনুভৰিতুং, সমযো অনুভৰিতুং, ৰেলা অনুভৰিতুং <a name="M0.0477"></a>। তথা অনুভৰিতুং মনো, অনুভৰিতুং সোকো, চক্খু দট্ঠুং, সোতং সোতুং, মনো ৰিঞ্ঞাতুং, হত্থো কাতুং, পাদো গন্তুং, ধনু যুজ্ঝিতুং, জল়ো ৰত্তুং, মন্দো গন্তুং, অলসো কত্তুন্তি।</p>
<p class="bodytext">এত্থ চ ‘‘কালো অনুভৰিতু’’ন্তিআদীসু সত্তাৰসেন হেতুক্রিযা সিজ্ঝতি, তস্মা ‘‘অনুভৰিতুং কালো ভৰতী’’তিআদিনা অত্থো ৰেদিতব্বো।</p>
<p class="bodytext">ইমে পনেত্থ তাযে, তুযেপযোগা – আগতাম্হ ইমং ধম্মসমযং, দক্খিতাযে অপরাজিতসঙ্ঘং <span class="note">[দী॰ নি॰ ২.৩৩২]</span>। অলঞ্হি তে জগ্ঘিতাযে, মমং দিস্বান এদিসং <span class="note">[জা॰ ১.৫.১৩৭]</span>। কো তাদিসং অরহতি খাদিতাযে <span class="note">[জা॰ ১.১৬.৯২]</span>, অত্থি হেহিতি সো মগ্গো, ন সো সক্কা ন হোতুযে <span class="note">[বু॰ ৰং॰ ২.৯ ‘হেতুযে’]</span>, অরহসি নং যাচিতুযে তুৰম্পি, অরহসি নো জানিতুযে কতানি ইচ্চাদি।</p>
<p class="bodytext"><a name="para722"></a><span class="paranum">৭২২</span>. <span class="bld">ভাৰকম্মেসু তব্বানীযা</span> <span class="note">[ক॰ ৫৪০; রূ॰ ৫৪৫; নী॰ ১১২৫]</span>।</p>
<p class="bodytext">ভাৰে কম্মনি চ তব্ব, অনীযা হোন্তি। সুত্তপদৰড্ঢনেন তব্য, তায, তেয্যপচ্চযাপি হোন্তি।</p>
<p class="bodytext">অনুভৰিতব্বো-ভোগো, অনুভৰিতব্বা-সম্পত্তি, অনুভৰিতব্বং-সুখং।</p>
<p class="bodytext">বহুলাধিকারা কত্তাদীস্বপি ভৰন্তি, তপন্তীতি তপনীযাপাপধম্মা, উপট্ঠাতীতি উপট্ঠানীযো-সিস্সো। পৰুচ্চতি এতেনাতি পৰচনীযো-উপজ্ঝাযো, নিয্যন্তি এতেনাতি নিয্যানীযো, সো এৰ নিয্যানিকো।</p>
<p class="bodytext">সিনা-সোচেয্যে, সিনাযন্তি এতেনাতি সিনানীযংচুণ্ণং, দীযতে অস্সাতি দানীযো-ব্রাহ্মণো। সম্মা ৰত্ততি এত্থাতি সম্মাৰত্তনীযো-গুরু।</p>
<p class="bodytext">ইধ <a name="M0.0478"></a> গাথা ৰুচ্চতি –</p>
<p class="gatha1">অরহত্থে চ সক্কত্থে, পত্তকালে চ পেসনে।</p>
<p class="gathalast">তব্বাদযো অতিসগ্গে, অৰস্সাধমিণেসু চ॥</p>
<p class="bodytext">তত্থ ‘‘অরহ সক্ক ৰিসিট্ঠে কত্তরী’’তি ৰুত্তিযং ৰুত্তং, তস্মা ভৰতীতি ভব্বো, ভৰিতুং অরহতীতি অত্থো, মজ্জতীতি মজ্জং, মদনীযং, মজ্জিতুং সক্কোতীতি অত্থো, এৰম্পি যুজ্জতি।</p>
<p class="bodytext">পত্তকালে-কত্তব্বো ভৰতা কটো, এস কালো কটকরণস্সাতি দীপেতি।</p>
<p class="bodytext">পেসনে-গন্তব্বো ভৰতা গামো, গচ্ছতু ভৰং গামন্তি দীপেতি।</p>
<p class="bodytext">অতিসজ্জনং সম্বোধনং অতিসগ্গো, উপদেসো চেৰ ৰিধি চ। তত্থ কত্তব্বা’কত্তব্বস্স কম্মস্স আচিক্খণং <span class="bld">উপদেসো,</span> দানং দাতব্বং, সীলং রক্খিতব্বং, পাণো ন হন্তব্বো, অদিন্নং ন আদাতব্বং <span class="note">[দী॰ নি॰ ৩.৮৫]</span>। কত্তব্বা’কত্তব্বাকারদস্সনং <span class="bld">ৰিধি,</span> সক্কচ্চং দানং দাতব্বং, নো অসক্কচ্চং।</p>
<p class="bodytext">অৰস্সকে-গমনীযো অভিসম্পরাযো, অৰস্সং গন্তব্বোতি অত্থো।</p>
<p class="bodytext">যং ইণং অদেন্তস্স দণ্ডো আগচ্ছতি, ইদং অধমিণং নাম, সতং মে দাতব্বং ভৰতাতি।</p>
<p class="bodytext">ইমে পনেত্থ তব্য, তায, তেয্যপযোগা – ন ব্রাহ্মণে অদ্ধিকে তিট্ঠমানে, গন্তব্যমাহু দ্বিপদিন্দ সেট্ঠ <span class="note">[জা॰ ১.১০.১৩ (গন্তব্ব)]</span>। ভূতগামপাতব্যতা, কামেসু পাতব্যতা <span class="note">[পাচি॰ ৯০]</span>, অলজ্জিতাযে লজ্জন্তি <span class="note">[ধ॰ প॰ ৩১৬]</span>, লজ্জিতাযে ন লজ্জরে। ঘাতেতাযং ৰা ঘাতেতুং, পব্বাজেতাযং ৰা পব্বাজেতুং <span class="note">[ম॰ নি॰ ১.৩৫৭]</span>, ঞাতেয্যং, দিট্ঠেয্যং, পত্তেয্যং, ৰিদ্ধেয্যং মং অমঞ্ঞথ <span class="note">[জা॰ ২.২২.২৯৭]</span>।</p>
<p class="bodytext">ত,তি <a name="M0.0479"></a>, তু, তৰন্তু, তাৰী, ত্বা, ত্বান, তুন, তুং, তৰে, তাযে, তুযে, তব্ব। ইমে তকারপচ্চযা নাম।</p>
<p class="bodytext"><span class="bld">কর, খনু, গা, গমু, জন, ঠা, তনু, থর, ধা, ধর, নমু, পা, ফর, ভর, মন, মর, রমু, সর, হর, হন</span>।</p>
<p class="bodytext"><a name="para723"></a><span class="paranum">৭২৩</span>. <span class="bld">গমাদিরানং লোপোন্তস্স</span> <span class="note">[ক॰ ৫৮৬-৭; রূ॰ ৬০০, ৬৩২; নী॰ ১১৯০, ১১৯১]</span>।</p>
<p class="bodytext">গমাদীনং মকার, নকারন্তানং রকারন্তানঞ্চ ধাতূনং অন্তস্স লোপো হোতি কানুবন্ধে তপচ্চযে পরে ত্বাদিৰজ্জিতে।</p>
<p class="bodytext">কর-করণে, করীযিত্থাতি কতো-ৰিহারো, কতাগূহা, কতং-গেহং, সক্করীযিত্থাতি সক্কতো, মহাৰুত্তিনা সন্তস্স সো।</p>
<p class="bodytext">‘করোতিস্স খো’তি পাদিতো করস্স কস্স খো, সঙ্খরীযিত্থাতি সঙ্খতো, অভিসঙ্খতো, ৰিসঙ্খরিত্থ ৰিকিরীযিত্থাতি ৰিসঙ্খতো, উপকরীযিত্থ সজ্জীযিত্থাতি উপক্খটো, ‘তথনরানং টঠণলা’তি তস্স টো। এৰং দুক্কটং।</p>
<p class="bodytext">পরিতো করীযিত্থাতি পরিক্খতো, পুরতো করীযিত্থাতি পুরক্খতো, পুরেক্খতো ৰা, মহাৰুত্তিনা পুরস্স এত্তং।</p>
<p class="bodytext">খনু-অৰদারণে, খঞ্ঞিত্থাতি খতো-আৰাটো।</p>
<p class="bodytext">গা-সদ্দে।</p>
<p class="bodytext"><a name="para724"></a><span class="paranum">৭২৪</span>. <span class="bld">গাপানমী</span> <span class="note">[ক॰ ৫৮৮; রূ॰ ৬২০; নী॰ ১১৯২]</span>।</p>
<p class="bodytext">গা, পানং অন্তো ঈকারো হোতি কানুবন্ধে তপচ্চযে পরে ত্বাদিৰজ্জিতে।</p>
<p class="bodytext">গাযিত্থাতি গীতং, সমোধানেত্বা গাযিত্থাতি সঙ্গীতোপরিযত্তিধম্মো।</p>
<p class="bodytext">গমু-গতিম্হি <a name="M0.0480"></a> অগচ্ছীতি গতো, অগচ্ছীযিত্থাতি ৰা গতো। এৰং আগতো, উগ্গতো, দুগ্গতো, নিগ্গতো, ৰিগতো, সুগতো, সঙ্গতো, অনুগতো, অপগতো, অৰগতো, উপগতো, অধিগতো।</p>
<p class="bodytext">জন-জাতিযং।</p>
<p class="bodytext"><a name="para725"></a><span class="paranum">৭২৫</span>. <span class="bld">জনিস্সা</span> <span class="note">[ক॰ ৫৮৫; রূ॰ ৬১৯; নী॰ ১১৮৯]</span>।</p>
<p class="bodytext">জনিস্স নস্স আ হোতি কানুবন্ধে তপচ্চযে পরে ত্বাদিৰজ্জিতে।</p>
<p class="bodytext">অজাযিত্থাতি জাতো, দুজ্জাতো, সুজাতো, সঞ্জাতো, অনুজাতো, অৰজাতো, অতিজাতো।</p>
<p class="bodytext">সুত্তৰিভত্তেন অঞ্ঞস্মিম্পি ৰণ্ণে পরে নস্স আ হোতি, পুত্তং ৰিজাযিত্বা, ৰিজাযিতুং, ৰিজাযনং, ৰিজাযন্তী-ইত্থী, ৰিজাযমানা, পুত্তং জনেতীতি জাযা ইচ্চাদি, সব্বত্থ মহাৰুত্তিনা সরে পরে যাগমো, মহাৰুত্তিনা ৰা সব্বত্থ নস্স যাদেসো আদিদীঘো চ।</p>
<p class="bodytext">ঠা-গতিনিৰত্তিযং।</p>
<p class="bodytext"><a name="para726"></a><span class="paranum">৭২৬</span>. <span class="bld">ঠাস্সি</span> <span class="note">[ক॰ ৫৮৮; রূ॰ ৬২০; নী॰ ১১৯২]</span>।</p>
<p class="bodytext">ঠাস্স ই হোতি কানুবন্ধে তকারে ত্বাদিৰজ্জিতে।</p>
<p class="bodytext">অট্ঠাসীতি ঠিতো, উট্ঠিতো, নিট্ঠিতো, সণ্ঠিতো, অধিট্ঠিতো।</p>
<p class="bodytext">তনু-ৰিত্থারে, আতঞ্ঞিত্থাতি আততং, ৰিততং, আততৰিততং, তূরিযভেদো।</p>
<p class="bodytext">থর-সন্থরণে, সন্থরীযিত্থাতি সন্থতো, ৰিত্থতো।</p>
<p class="bodytext">ধা-ধারণে।</p>
<p class="bodytext"><a name="para727"></a><span class="paranum">৭২৭</span>. <span class="bld">ধাস্স হি</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">ধাধাতুস্স <a name="M0.0481"></a> ধস্স হি হোতি কানুবন্ধে তকারে ত্বাদিৰজ্জিতে।</p>
<p class="bodytext">আধীযিত্থাতি আহিতো, আগ্যাহিতো, ৰিধীযিত্থাতি ৰিহিতো, নিধীযিত্থাতি নিহিতো, সন্ধীযিত্থাতি সংহিতো, ওধীযিত্থাতি ওহিতো, অভিধীযিত্থাতি অভিহিতো, পিধীযিত্থাতি পিহিতো, অপিহিতো। দ্বিত্তে পুব্বস্স ততিযত্তং, ‘ধাস্স হো’তি সুত্তেন পরস্স হত্তং, আদহিতো, ৰিদহিতো, নিদহিতো, সংদহিতো, সদ্দহিতো ৰা, সন্নিদহিতো, ওদহিতো, পিদহিতো, অপিদহিতো, পরিদহিতো।</p>
<p class="bodytext">ধর-ধারণে, উদ্ধরীযিত্থাতি উদ্ধটো, সমুদ্ধটো, নিদ্ধটো, তস্স টত্তং।</p>
<p class="bodytext">নমু-নমনে, নমিত্থাতি নতো, উন্নতো, সমুন্নতো, ওনতো, অৰনতো।</p>
<p class="bodytext">পা-পানে, ‘গাপানমী’তি ঈত্তং, পীযিত্থাতি পীতং।</p>
<p class="bodytext">ফর-ফরণে, ফরিত্থ, ফরীযিত্থাতি ৰা ফুটো, ৰিপ্ফুটো, সম্ফুটো, ওফুটো, মহাৰুত্তিনা ফস্স উত্তং, তস্স টত্তং।</p>
<p class="bodytext">ভর-ধারণে, ভরীযিত্থাতি ভতো, আভতো, আভটো ৰা। উদকাতলমুব্ভতো, উব্ভতং সঙ্ঘেন কথিনং <span class="note">[মহাৰ॰ ৩১৭]</span>, সম্ভতং ধনং।</p>
<p class="bodytext">মন-ঞাণে, মতো, মহাজনেন সম্মতোতি মহাসম্মতো, সম্মতা সীমা <span class="note">[মহাৰ॰ ১৩৯]</span>, অনুমতো, অভিমতো।</p>
<p class="bodytext">মর-পাণচাগে, মরিত্থাতি মতো, কালঙ্কতো।</p>
<p class="bodytext">রমু-কীল়াযং, রমিত্থাতি রতো, অভিরতো।</p>
<p class="bodytext">রমু-উপরমে <a name="M0.0482"></a>, ৰিরতো, পটিৰিরতো, উপরতো।</p>
<p class="bodytext">সর-গতি, চিন্তাসু, বহুলাধিকারা কালত্তযেপি তপচ্চযো, সরতি, অসরি, সরিস্সতীতি সতো, অনুস্সতো, পতিস্সতো।</p>
<p class="bodytext">হর-হরণে, হরীযিত্থাতি হতো, আহতো, নিহতো।</p>
<p class="bodytext">তস্স টত্তে-আহটো, নিহটো, উদাহটো, সমুদাহটো, অৰহটো।</p>
<p class="bodytext">হন-হিংসাযং, হঞ্ঞিত্থাতি হতো, ৰিহতো, সমূহতো অৰিপ্পৰাসো <span class="note">[মহাৰ॰ ১৪৫]</span>, সমূহতা সীমা <span class="note">[মহাৰ॰ ১৪৬]</span>।</p>
<p class="bodytext">তিপচ্চযম্হি বহুলাধিকারা অকানুবন্ধেপি অন্তলোপো। পঠমং করীযতীতি পকতি, আকারো আকতি, ৰিকারো ৰিকতি, গাযনং গীতি, উগ্গীতি, সঙ্গীতি, অনুগাযনং অনুগীতি, গমনং গতি, গন্তব্বাতি ৰা গতি, গচ্ছন্তি এত্থাতি ৰা গতি, আগমনং আগতি, সুগতি, দুগ্গতি, সমাগমনং সঙ্গতি, জননং জাতি, জাযন্তি এতায, এত্থাতি ৰা জাতি, ঠানং ঠিতি, সণ্ঠিতি, অৰট্ঠিতি, পুনপ্পুনং তননং সন্ততি, ধারেন্তি এতাযাতি ধীতি, মহাৰুত্তিনা ঈত্তং।</p>
<p class="bodytext">নমনং নতি, উন্নতি, সমুন্নতি, ওনতি, অৰনতি, ভরিতব্বাতি ভতি, মনতি জানাতি এতাযাতি মতি, ৰিৰিধা মতি ৰিমতি, রমণং রতি, আরমণং আরতি, ৰিরমণং ৰিরতি, অভিরমণং অভিরতি, পটিৰিরমণং পতিৰিরতি, সরণং সতি, সরন্তি এতাযাতি ৰা সতি, অনুস্সতি, পটিস্সতি, উপহননং উপহতি।</p>
<p class="bodytext">তৰন্তুপচ্চযম্হি-অকাসীতি কতৰা, অহনীতি হতৰা।</p>
<p class="bodytext">তাৰীপচ্চযম্হি-কতাৰী, হতাৰী।</p>
<p class="bodytext">ত্বাদীসু <a name="M0.0483"></a> –</p>
<p class="bodytext"><a name="para728"></a><span class="paranum">৭২৮</span>. <span class="bld">তুংতুনতব্বেসু ৰা</span>।</p>
<p class="bodytext">করধাতুস্স র-কারস্স আ হোতি ৰা তুং, তুন, তব্বেসু। তুনসদ্দেন ত্বান, ত্বাপি সঙ্গয্হন্তি।</p>
<p class="bodytext"><a name="para729"></a><span class="paranum">৭২৯</span>. <span class="bld">করস্সা তৰে</span>।</p>
<p class="bodytext">করস্স র-কারস্স আ হোতি তৰেপচ্চযম্হি।</p>
<p class="bodytext">কাতুং, কাতৰে, কাতুন, কাতব্বং।</p>
<p class="bodytext">যথা করস্স, তথা মহাৰুত্তিনা হরস্স রূপং সিজ্ঝতি, হাথুং, হাতৰে, হাতুন। তেসং তুণ্ডেন হাতূন, মুঞ্চে পুব্বকতং ইণং <span class="note">[জা॰ ১.১৪.১০]</span>।</p>
<p class="bodytext">ত্বাম্হি আস্স ইত্তং, আহিত্বা, সোণ্ডাযুদকমাহিত্বা <span class="note">[জা॰ ১.১০.৯ (…হত্বা)]</span>।</p>
<p class="centered">ইতি ৰিসংযোগরূপরাসি।</p>
<p class="subhead">সদিসসংযোগরূপরাসি</p>
<p class="bodytext">অথ সদিসসংযোগরূপরাসি ৰুচ্চতে।</p>
<p class="bodytext">তুপচ্চযম্হি –</p>
<p class="bodytext"><a name="para730"></a><span class="paranum">৭৩০</span>. <span class="bld">পররূপমযকারে ব্যঞ্জনে</span>।</p>
<p class="bodytext">যকারৰজ্জিতে ব্যঞ্জনপচ্চযে পরে সব্বধাতূনং অন্তব্যঞ্জনো পররূপং আপজ্জতে।</p>
<p class="bodytext">করোতীতি কত্তা, কাতুং অরহতি, কাতুং সক্কোতি, করণসীলো, করণধম্মো, সক্কচ্চং ৰা করোতীতি অত্থো। ভরতীতি ভত্তা, হরতীতি হত্তা।</p>
<p class="bodytext">ত্বাদীসু <a name="M0.0484"></a> র-কারস্স আত্তং, সংযোগে পরে রস্সত্তঞ্চ, কত্বা, কত্বান।</p>
<p class="bodytext">পররূপত্তং, কত্তুন, কত্তুং, কত্তব্বং, ভরণং ভত্তুং, ভত্তৰে, হরণং হত্তুং, অভিহত্তুং, হত্তৰে।</p>
<p class="bodytext"><span class="bld">আপ, ণাপ, খিপ, গুপ, চজ, ঞপ, ঞাপ, তপ, দীপ, ধূপ, পদ, ভজ, ভুজ, মদ, মিদ, যুজ, রিচ, রন্জ, লিপ, লুপ, ৰচ, ৰতু, ৰদ, ৰপ, ৰিচ, সন্জ, সিচ, সম্ভু, সূচ, সূদ, সুপ</span>।</p>
<p class="bodytext">ধাত্বন্তব্যঞ্জনস্স পররূপত্তং, তপচ্চযম্হি ৰিপুব্বো আপব্যাপনে, ব্যাপযতি খিপ্পং ঞাণব্যাপনেন ব্যাপিতুং সক্কোতীতি ব্যত্তো, ৰিযত্তো।</p>
<p class="bodytext">পরিপুব্বো পরিযাপুণনে পহুত্তে চ, পরিযত্তো।</p>
<p class="bodytext">সংপুব্বো পরিপুণ্ণভাৰে, সমাপযিত্থাতি সমত্তো, পরিসমত্তো।</p>
<p class="bodytext">আপুব্বো ণাপ-পেসনে, আণাপীযিত্থাতি আণত্তো।</p>
<p class="bodytext">খিপ-খিপনে, খিপীযিত্থাতি খিত্তো-দণ্ডো, খিত্তা-মত্তিকা, খিত্তং-লেট্টু। এৰং সব্বত্থ। পক্খিত্তো, উক্খিত্তো, নিক্খিত্তো, ৰিক্খিত্তো, ওক্খিত্তো, সংখিত্তো।</p>
<p class="bodytext">গুপ-গুত্তিযং, গোপীযিত্থাতি গুত্তো, সংগুত্তো।</p>
<p class="bodytext">চজ-চাগে, চজীযিত্থাতি চত্তো।</p>
<p class="bodytext">উপ-পঞ্ঞাপনে, পঞ্ঞপীযিত্থাতি পঞ্ঞত্তো-ৰিনযো, পঞ্ঞত্তংসিক্খাপদং, পঞ্ঞত্তং-আসনং।</p>
<p class="bodytext">ঞাপ-ঞাপনে, ৰিকতিধাতু নামেসা কারিতন্তত্তা, পঞ্ঞাপীযিত্থাতি পঞ্ঞত্তো, সঞ্ঞাপীযিত্থাতি সঞ্ঞত্তো, ৰিঞ্ঞাপীযিত্থাতি ৰিঞ্ঞত্তো।</p>
<p class="bodytext">তপ-সন্তাপে, অতপ্পীতি তত্তো, সন্তত্তো।</p>
<p class="bodytext">দীপ-দিত্তিযং, অদীপিত্থাতি দিত্তো, পদিত্তো, আদিত্তো।</p>
<p class="bodytext">ধূপ-সোণ্ডিযে <a name="M0.0485"></a>, ধূপতি, অধূপি, ধূপিস্সতীতি ধুত্তো, সুরাধুত্তো, অক্খধুত্তো <span class="note">[সু॰ নি॰ ১০৬]</span>।</p>
<p class="bodytext">পদ-গতিযং, অপজ্জীতি পত্তো, নিপত্তো, সম্পত্তো।</p>
<p class="bodytext">ভজ-সম্ভত্তিযং, ভজতীতি ভত্তো, সম্ভত্তো।</p>
<p class="bodytext">ৰিপুব্বো পুথক্করণে, ৰিভজিত্থাতি ৰিভত্তো।</p>
<p class="bodytext">ভুজ-পালন, ব্যৰহরণেসু, ভুঞ্জিত্থ, ভুঞ্জীযিত্থাতি ৰা ভুত্তো, পরিভুত্তো।</p>
<p class="bodytext">মদ-উম্মাদে, মজ্জিত্থাতি মত্তো, সম্মত্তো, পমত্তো, উম্মত্তো।</p>
<p class="bodytext">মিদ-সিনেহনে, মিজ্জতীতি মিত্তো।</p>
<p class="bodytext">যুজ-যোগে, যুঞ্জতীতি যুত্তো, পযুত্তো, উয্যুত্তো, নিযুত্তো, ৰিযুত্তো, সংযুত্তো, সঞ্ঞুত্তো।</p>
<p class="bodytext">রিচ-ৰিরিঞ্চনে, রিঞ্চতীতি রিত্তো।</p>
<p class="bodytext">রন্জ-রাগে, রঞ্জতীতি রত্তো, সারত্তো, ৰিরত্তো।</p>
<p class="bodytext">লিপ-লিম্পনে, লিম্পীযিত্থাতি লিত্তো, উল্লিত্তো, অৰলিত্তো।</p>
<p class="bodytext">লুপ-অদস্সনে, লুপ্পতীতি লুত্তো।</p>
<p class="bodytext">ৰচ-ৰিযত্তিযং ৰাচাযং।</p>
<p class="bodytext"><a name="para731"></a><span class="paranum">৭৩১</span>. <span class="bld">ৰচাদীনং ৰস্সুট ৰা</span> <span class="note">[ক॰ ৫৭৯; রূ॰ ৬২৯; নী॰ ১১৮২]</span>।</p>
<p class="bodytext">ৰচাদীনং ৰস্স উট হোতি ৰা কানুবন্ধে ত-কারপচ্চযে ত্বাদিৰজ্জিতে।</p>
<p class="bodytext">ৰুচ্চিত্থাতি <a name="M0.0486"></a> উত্তো-ধম্মো, উত্তা-কথা, উত্তং-ৰচনং, নিরুত্তো, নিরুত্তা, নিরুত্তং, রাগমো।</p>
<p class="bodytext"><a name="para732"></a><span class="paranum">৭৩২</span>. <span class="bld">অস্সু</span>।</p>
<p class="bodytext">ৰচাদীনং অস্স উ হোতি কানুবন্ধে ত-কারপচ্চযে ত্বাদিৰজ্জিতে।</p>
<p class="bodytext">ৰুত্তো-ধম্মো, ৰুত্তা-কথা, ৰুত্তং-ৰচনং।</p>
<p class="bodytext">ৰতু-ৰত্তনে, ৰত্ততীতি ৰত্তো, পৰত্তো, নিৰত্তো।</p>
<p class="bodytext">ৰপ-বীজনিক্খেপে, ৰপীযিত্থাতি ৰুত্তং-বীজং, ‘অস্সূ’তি উত্তং।</p>
<p class="bodytext">ৰিচ-ৰিৰেচনে, ৰিৰিচ্চিত্থাতি ৰিৰিত্তো।</p>
<p class="bodytext">সন্জ-সঙ্গে, সঞ্জতীতি সত্তো, আসত্তো, ৰিসত্তো।</p>
<p class="bodytext">সিচ-সেচনে, সিঞ্চীযিত্থাতি সিত্তো, আসিত্তো, অৰসিত্তো, অভিসিত্তো।</p>
<p class="bodytext">সূচ-সূচনে, অত্থং সূচেতীতি সুত্তং।</p>
<p class="bodytext">সূদ-পগ্ঘরণে, অত্থং সূদতীতি সুত্তং।</p>
<p class="bodytext">সুপ-সোপ্পনে, সুপতীতি সুত্তো ইচ্চাদি।</p>
<p class="bodytext">তিপচ্চযম্হি-ব্যাপনং ব্যত্তি, ৰিযত্তি, পরিযাপুণনং পরিযত্তি, সমাপনং সমত্তি, পরিসমত্তি, আণাপনং আণত্তি, গোপনং গুত্তি, ঞাপনং ঞত্তি, পঞ্ঞাপনং পঞ্ঞত্তি, সঞ্ঞাপনং সঞ্ঞত্তি, ৰিঞ্ঞাপনং ৰিঞ্ঞত্তি।</p>
<p class="bodytext">তপ-তপ্পনে, তপ্পনং তিত্তি, মহাৰুত্তিনা অস্স ইত্তং। দীপনং দিত্তি, পজ্জনং পত্তি, আপত্তি, উপ্পত্তি, নিপ্পত্তি, ৰিপত্তি, সম্পত্তি, ভজনং ভত্তি, সম্ভত্তি, ভুঞ্জনং ভুত্তি, যুঞ্জনং যুত্তি, রিঞ্চনং রিত্তি, নিদ্ধারেত্বা ৰুচ্চতি অত্থো এতাযাতি নিরুত্তি, ৰুচ্চতি সুত্তস্স অত্থো <a name="M0.0487"></a> এতাযাতি ৰুত্তি। ‘‘ৰিৰরীযতি সুত্তস্স অত্থো এতাযাতি ৰুত্তী’’তিপি ৰদন্তি। ৰত্তনং ৰুত্তি, জীৰিতৰুত্তি, তদাযত্তৰুত্তি, ‘অস্সূ’তি অস্স উত্তং। ৰিৰেচনং ৰিৰিত্তি, সজ্জনং সত্তি, আসত্তি, ৰিসত্তি ইচ্চাদি।</p>
<p class="bodytext">তুপচ্চযম্হি-খিপতীতি খিত্তা, গোপেতীতি গুত্তা, চজতীতি চত্তা।</p>
<p class="bodytext">ইধ ছিদ, ভিদাদযোপি ৰত্তব্বা, ছিন্দতীতি ছেত্তা, ভিন্দতীতি ভেত্তা, ভজতীতি ভত্তা, ভুঞ্জতীতি ভুত্তা, ভোত্তা, যুত্তা, রিত্তা, লিত্তা, লুত্তা, ৰচতি ৰদতীতি ৰা ৰত্তা, ৰিৰিচ্চতীতি ৰিৰিত্তা, সঞ্জতীতি সত্তা, সুপ্পতীতি সুত্তা ইচ্চাদি।</p>
<p class="bodytext">তৰন্তুপচ্চযম্হি-খিপিত্থাতি খিত্তৰা, গোপিত্থাতি গুত্তৰা, চজিত্থাতি চত্তৰা, ছিন্দিত্থাতি ছেত্তৰা।</p>
<p class="bodytext">ভজ-পুথক্করণে, ভাজিত্থাতি ভত্তৰা, ৰিভত্তৰা, অভুঞ্জীতি ভুত্তৰা, অযুঞ্জীতি যুত্তৰা ইচ্চাদি।</p>
<p class="bodytext">তাৰীপচ্চযম্হি-খিত্তাৰী, গুত্তাৰী, চত্তাৰী, ছেত্তাৰী, ৰিভত্তাৰী, ভেত্তাৰী, ভুত্তাৰী, যুত্তাৰী ইচ্চাদি।</p>
<p class="bodytext">ত্বাদীসু পররূপত্তে মহাৰুত্তিনা তিণ্ণং ব্যঞ্জনানং আদিব্যঞ্জনস্স লোপো, ছেত্বা, ছেত্বান, ছেত্তুন, ৰিভত্বা, ৰিভত্বান, ৰিভত্তুন, ভুত্বা, ভুত্বান, ভুত্তুন ইচ্চাদি।</p>
<p class="bodytext">তুং, তৰেসু-ছেত্তুং, ছেত্তৰে, ছেতুং, ছেতৰে ৰা, আদিব্যঞ্জনস্স লোপো। ৰিভত্তুং, ৰিভত্তৰে, ভেত্তুং, ভেত্তৰে, ভোত্তুং, ভোত্তৰে, আদিৰুদ্ধি ইচ্চাদি।</p>
<p class="bodytext">তব্বপচ্চযে-ছেত্তব্বং, ছেতব্বং ৰা, ভেত্তব্বং, ভোত্তব্বং, ৰুচ্চতীতি ৰত্তব্বং ইচ্চাদি।</p>
<p class="centered">ইতি সদিসসংযোগরূপরাসি।</p>
<p class="subhead">ৰগ্গন্তরূপরাসি</p>
<p class="bodytext">অথ ৰগ্গন্তরূপরাসি ৰুচ্চতে।</p>
<p class="bodytext"><span class="bld">কমু, কিলমু, খনু, খমু, গমু, তনু, তিমু, দমু, ভমু, মন, যমু, ৰমু, সমু, হন</span>।</p>
<p class="bodytext"><a name="para733"></a><span class="paranum">৭৩৩</span>. <span class="bld">মনানং নিগ্গহীতং</span>।</p>
<p class="bodytext">মকার, নকারন্তানং ধাতূনং অন্তো মকারো নকারো চ নিগ্গহীতং হোতি যকারৰজ্জিতে ব্যঞ্জনে পরে। ‘ৰগ্গে ৰগ্গন্তো’তি নিগ্গহীতস্স ৰগ্গন্তত্তং।</p>
<p class="bodytext">কমু-পাদগমনে, পক্কমিত্থাতি পক্কন্তো, পাদেন অক্কমিত্থাতি অক্কন্তো, উক্কন্তো, ৰিক্কন্তো, নিক্খন্তো, ‘নিতো কমস্সা’তি কস্স খত্তং, সঙ্কন্তো, ওক্কন্তো, অৰক্কন্তো, অপক্কন্তো, অতিক্কন্তো, পটিক্কন্তো, কস্স দ্বিত্তানি।</p>
<p class="bodytext">কিলমু-খেদে, কিলমিত্থাতি কিলন্তো।</p>
<p class="bodytext">তিমু-অদ্দভাৰে, তেমযিত্তাতি তিন্তো।</p>
<p class="bodytext">দমু-দমনে, দমিত্থাতি দন্তো।</p>
<p class="bodytext">ভমু-অনৰত্থানে, ভমিত্থাতি ভন্তো, ৰিব্ভন্তো।</p>
<p class="bodytext">মন-ঞাণে, মনতীতি মন্তো।</p>
<p class="bodytext">ৰমু-উগ্গিলনে, ৰমিত্থাতি ৰন্তো।</p>
<p class="bodytext">সমু-সন্তিযং, সম্মতীতি সন্তো, উপসন্তো, ৰূপসন্তো।</p>
<p class="bodytext">সমু-খেদে, সম্মতি খিজ্জতীতি সন্তো ইচ্চাদি।</p>
<p class="bodytext">তিপচ্চযম্হি-কামনং কন্তি, নিকামনং নিকন্তি, পক্কমনং পক্কন্তি, খমনং খন্তি, তননং তন্তি, দমনং দন্তি, ভমনং ভন্তি, ৰিব্ভন্তি, মননং মন্তি, সমনং সন্তি ইচ্চাদি।</p>
<p class="bodytext">তুপচ্চযে-পক্কমতীতি <a name="M0.0489"></a> পক্কন্তা, খনতীতি খন্তা, খমতীতি খন্তা, গচ্ছতীতি গন্তা, তনোতীতি তন্তা, তেমযতীতি তিন্তা, দমযতীতি দন্তা, ভমতীতি ভন্তা, মনতীতি মন্তা।</p>
<p class="bodytext">নিপুব্বো যমু-নিযমনে, নিযামেতীতি নিযন্তা, ৰমতীতি ৰন্তা, সমতীতি সন্তা, হনতীতি হন্তা ইচ্চাদি।</p>
<p class="bodytext">ত্বাদীসু-গন্ত্বা, গন্ত্বান, গন্তুন, মন্ত্বা, মন্ত্বান, মন্তুন, হন্ত্বা, হন্ত্বান, হন্তুন ইচ্চাদি।</p>
<p class="bodytext">তুং, তৰেসু-পক্কন্তুং, পক্কন্তৰে, খননং খন্তুং, খন্তৰে, গমনং গন্তুং, গন্তৰে, মননং মন্তুং, মন্তৰে, হননং হন্তুং, হন্তৰে ইচ্চাদি।</p>
<p class="bodytext">তব্বম্হি-অভিক্কন্তব্বং, পটিক্কন্তব্বং, খঞ্ঞতেতি খন্তব্বং, গচ্ছীযতেতি গন্তব্বং, মঞ্ঞতেতি মন্তব্বং, ৰমীযতেতি ৰন্তব্বং, হঞ্ঞতেতি হন্তব্বং ইচ্চাদি।</p>
<p class="centered">ইতি ৰগ্গন্তরূপরাসি।</p>
<p class="centered">ধাত্বন্তৰিকাররাসি নিট্ঠিতো।</p>
<p class="subhead">পচ্চযৰিকাররাসি</p>
<p class="subhead">কাদেসরাসি</p>
<p class="bodytext">অথ পচ্চযৰিকাররাসি ৰুচ্চতে।</p>
<p class="bodytext"><a name="para734"></a><span class="paranum">৭৩৪</span>. <span class="bld">পচা কো</span> <span class="note">[ক॰ ৫৮৩; রূ॰ ৬১৭; নী॰ ১১৮৬]</span>।</p>
<p class="bodytext">পচম্হা ত, তৰন্তূনং তস্স কো হোতি।</p>
<p class="bodytext">পচ্চিত্থাতি পক্কো, পক্কৰা।</p>
<p class="bodytext">বহুলাধিকারা <a name="M0.0490"></a> তপচ্চযো কালত্তযেপি হোতি, অসক্খি, সক্খতি, সক্খিস্সতীতি সক্কো, মহাৰুত্তিনা তপচ্চযস্স কো।</p>
<p class="bodytext">মুচ-মোচনে।</p>
<p class="bodytext"><a name="para735"></a><span class="paranum">৭৩৫</span>. <span class="bld">মুচা ৰা</span> <span class="note">[ক॰ ৫৮৩; রূ॰ ৬১৭; নী॰ ১১৮৬]</span>।</p>
<p class="bodytext">মুচম্হা ত, তৰন্তূনং তস্স অনন্তরস্স কো হোতি ৰা।</p>
<p class="bodytext">ওমুচ্চিত্থাতি ওমুক্কো, ওমুক্কৰা, পটিমুক্কো, পটিমুক্কৰা।</p>
<p class="bodytext">সুস-সোসনে।</p>
<p class="bodytext"><a name="para736"></a><span class="paranum">৭৩৬</span>. <span class="bld">সুসা খো</span> <span class="note">[ক॰ ৫৮৩; রূ॰ ৬১৭; নী॰ ১১৮৬]</span>।</p>
<p class="bodytext">সুসম্হা ত, তৰন্তূনং তস্স খো হোতি।</p>
<p class="bodytext">সুস্সিত্থাতি সুক্খো, সুক্খৰা।</p>
<p class="bodytext"><a name="para737"></a><span class="paranum">৭৩৭</span>. <span class="bld">গো ভন্জাদীহি</span> <span class="note">[ক॰ ৫৭৭; রূ॰ ৬২৮; নী॰ ১১৮০]</span>।</p>
<p class="bodytext">ভন্জাদীহি ত, তৰন্তূনং তস্স গো হোতি।</p>
<p class="bodytext">অভঞ্জিত্থাতি ভগ্গো, ভগ্গৰা, ওভগ্গো, সম্ভগ্গো, পলিভগ্গো।</p>
<p class="bodytext">লগ-লগ্গনে, লগিত্থাতি লগ্গো, লগ্গৰা, ৰিলগ্গো, ৰিলগ্গৰা।</p>
<p class="bodytext">মুজ-মুজ্জনে, মুজ্জিত্থাতি মুগ্গো, মুগ্গৰা, নিম্মুগ্গো, উম্মুগ্গো।</p>
<p class="bodytext">ৰিজ-ভয, চলনেসু, সংৰিজিত্থাতি সংৰিগ্গো, সংৰিগ্গৰা, উব্বিগ্গো, উব্বিগ্গৰা।</p>
<p class="bodytext">লুজ-ৰিনাসে, পলুজিত্থাতি পলুগ্গো, পলুগ্গৰা, ওলুগ্গো, ওলুগ্গৰা, ৰিলুগ্গো, ৰিলুগ্গৰা ইচ্চাদি।</p>
<p class="centered">ইতি কাদেসরাসি।</p>
<p class="subhead">ঠাদেসরাসি</p>
<p class="bodytext"><span class="bld">ইসু</span> <a name="M0.0491"></a>, <span class="bld">আস, এস, কস, কিস, কিলিস, কুস, ঘুস, জুস, তুস, দিস, দুস, দংস, নস, পিস, পুস, পুচ্ছ, ফুস, ভস্স, ভজ্জ, মজ, মস, মুস, ৰস্স, ৰিস, সজ, সিস, সিলিস, হস, হস্স, হংস</span>।</p>
<p class="bodytext"><a name="para738"></a><span class="paranum">৭৩৮</span>. <span class="bld">সানন্তরস্স তস্স ঠো</span> <span class="note">[ক॰ ৫৭৩; রূ॰ ৬২৬; নী॰ ১১৭৬ (থোকং ৰিসদিসং)]</span>।</p>
<p class="bodytext">সকারন্তেহি ধাতূহি পরস্স অনন্তরস্স পচ্চযতকারস্স ঠো হোতি, ধাত্বন্তস্স পররূপত্তং, ‘চতুত্থদুতিযেস্বেস’ন্তি সংযোগাদিস্স পঠমত্তং।</p>
<p class="bodytext">ইসু-ইচ্ছা, কন্তীসু, ইচ্ছীযতেতি ইট্ঠো, পরিযিট্ঠো।</p>
<p class="bodytext">আস-উপৰেসনে, ৰিপরিততো আসতি উপৰীসতীতি ৰিপল্লট্ঠো।</p>
<p class="bodytext">কস-ৰপ্পনে ৰিলেখনে চ।</p>
<p class="bodytext"><a name="para739"></a><span class="paranum">৭৩৯</span>. <span class="bld">কসস্সিম চ ৰা</span> <span class="note">[ক॰ ৫৭৩; রূ॰ ৬২৬; নী॰ ১১৭৬ (থোকং ৰিসদিসং)]</span>।</p>
<p class="bodytext">কসম্হা পরস্স পচ্চযতকারস্স ঠো হোতি, কসস্স আদিসরম্হা পরং ইম চ হোতি ৰা।</p>
<p class="bodytext">কস্সিত্থাতি কিট্ঠং-সস্সং, কট্ঠং ৰা।</p>
<p class="bodytext">উপপুব্বো আসন্নে, উপকট্ঠো।</p>
<p class="bodytext">ৰিপুব্বো পৰাসে, ৰূপকট্ঠো।</p>
<p class="bodytext">কিস-হানিম্হি, পটিকিট্ঠো, নিহীনোতি অত্থো।</p>
<p class="bodytext">কিলিস-ৰিবাধনে উপতাপে চ, কিলিস্সতীতি কিলিট্ঠো, সংকিলিট্ঠো, উপক্কিলিট্ঠো।</p>
<p class="bodytext">কুস-অক্কোসে, অক্কোসীযিত্থাতি অক্কুট্ঠো। অক্কুট্ঠো জাতিৰাদেন।</p>
<p class="bodytext">ঘুস-সদ্দে <a name="M0.0492"></a>, ঘোসীযিত্থাতি ঘুট্ঠো, সঙ্ঘুট্ঠো। অচ্ছরাগণসঙ্ঘুট্ঠং <span class="note">[সং॰ নি॰ ১.৪৬]</span>। উগ্ঘুট্ঠো।</p>
<p class="bodytext">জুস-সেৰাযং, জুসীযিত্থাতি জুট্ঠো।</p>
<p class="bodytext">তুস-পীতিম্হি, তুস্সিত্থাতি তুট্ঠো, সন্তুট্ঠো।</p>
<p class="bodytext">দিস-পেক্খনে, পস্সীযিত্থাতি দিট্ঠো, সন্দিট্ঠো।</p>
<p class="bodytext">দিসী-কথনে, উদ্দিসীযিত্থাতি উদ্দিট্ঠো, নিদ্দিসীযিত্থাতি নিদ্দিট্ঠো, অপদিসীযিত্থাতি অপদিট্ঠো।</p>
<p class="bodytext">দুস-দূসনে, দুসীযিত্থাতি দুট্ঠো।</p>
<p class="bodytext">দংস-দংসনে, দংসীযিত্থাতি দট্ঠো, নিগ্গহীতলোপো।</p>
<p class="bodytext">নস-অদস্সনে, নস্সিত্থাতি নট্ঠো, ৰিনট্ঠো।</p>
<p class="bodytext">পিস-চুণ্ণিযে, পিসীযিত্থাতি পিট্ঠং।</p>
<p class="bodytext">পুস-পোসনে, পোসীযিত্থাতি পুট্ঠো, পরপুট্ঠো।</p>
<p class="bodytext">ফুস-সম্ফস্সে, ফুসীযিত্থাতি ফুট্ঠো, সম্ফুট্ঠো।</p>
<p class="bodytext">ভস্স-কথনে চৰনে চ, ভস্সিত্থাতি ভট্ঠো, আভট্ঠো।</p>
<p class="bodytext">মস-আমসনে ৰিজ্ঝনে চ, মসীযিত্থাতি মট্ঠো, আমট্ঠো, ওমট্ঠো, উম্মট্ঠো। সত্তিযা ৰিয ওমট্ঠো <span class="note">[সং॰ নি॰ ১.২১]</span>।</p>
<p class="bodytext">মুস-নস্সনে, মুস্সিত্থাতি মুট্ঠো, পমুট্ঠো, সম্মুট্ঠো।</p>
<p class="bodytext">ৰস্স-সেচনে, ৰস্সিত্থাতি ৰুট্ঠো-দেৰো, ‘অস্সূ’তি উত্তং।</p>
<p class="bodytext">ৰিস-পৰেসনে, পৰিসিত্থাতি পৰিট্ঠো, নিৰিট্ঠো, উপৰিট্ঠো।</p>
<p class="bodytext">সিস-সেসে, অৰসেসিত্থাতি অৰসিট্ঠো।</p>
<p class="bodytext">ৰিপুব্বো ৰিসেসনে, ৰিসেসিত্থাতি ৰিসিট্ঠো।</p>
<p class="bodytext">সিলিস-সিলেসনে, সিলিস্সিত্থাতি সিলিট্ঠো।</p>
<p class="bodytext">হস-হাসে, <a name="M0.0493"></a> হসিত্থাতি হট্ঠো, পহট্ঠো।</p>
<p class="bodytext">হস্স, হংসধাতুযো সদিসা এৰ।</p>
<p class="bodytext">পুচ্ছ-পুচ্ছাযং।</p>
<p class="bodytext"><a name="para740"></a><span class="paranum">৭৪০</span>. <span class="bld">পুচ্ছাদিতো</span> <span class="note">[ক॰ ৫৭১; রূ॰ ৬২৬; নী॰ ১১৭৬]</span>।</p>
<p class="bodytext">পুচ্ছাদীহি পরস্স অন্তরস্স পচ্চযতকারস্স ঠো হোতি।</p>
<p class="bodytext">পুচ্ছীযিত্থাতি পুট্ঠো।</p>
<p class="bodytext">ভজ্জ-ভজ্জনে, ভজ্জিত্থাতি ভট্ঠং-ধঞ্ঞং।</p>
<p class="bodytext">মজ-সুদ্ধিযং, সুট্ঠু মজ্জিত্থাতি সম্মট্ঠো-ভূমিভাগো।</p>
<p class="bodytext">সজ-সংসগ্গাদীসু, সংসজ্জিত্থাতি সংসট্ঠো, ৰিসট্ঠো, নিসট্ঠো, ওসট্ঠো।</p>
<p class="bodytext">যজ-পূজাযং।</p>
<p class="bodytext"><a name="para741"></a><span class="paranum">৭৪১</span>. <span class="bld">যজস্স যস্স টিযী</span> <span class="note">[ক॰ ৬১০; রূ॰ ৬২৭; নী॰ ১২১৫]</span>।</p>
<p class="bodytext">যজস্স যকারস্স টি, যিআদেসা হোন্তি কানুবন্ধে পচ্চযতকারে ত্বাদিৰজ্জিতে।</p>
<p class="bodytext">যজিত্থাতি ইট্ঠো, যিট্ঠো।</p>
<p class="bodytext">তিপচ্চযম্হি-পরিযেসনং পরিযেট্ঠি।</p>
<p class="bodytext">এস-গৰেসনে, এসনং এট্ঠি, পরিযেট্ঠি, তুস্সনং তুট্ঠি, সন্তুট্ঠি, দস্সনং দিট্ঠি, সন্দিট্ঠি, ৰস্সনং ৰুট্ঠি, ‘অস্সূ’তি উত্তং। ৰিসজ্জনং ৰিসট্ঠি।</p>
<p class="bodytext">ত্বাদীসু-দিস-পেক্খনে, ‘দিসস্স পস্সদস্সদসাদদক্খা’তি সুত্তেন দিসস্স দসাদেসো, মহাৰুত্তিনা ৰকারলোপো, দট্ঠা, দট্ঠান, দট্ঠুন।</p>
<p class="bodytext">‘তুংযানা’তি <a name="M0.0494"></a> ত্বাপচ্চযস্স তুংআদেসো। নেক্খমং দট্ঠু খেমতো <span class="note">[সু॰ নি॰ ৪২৬]</span>, গাথাৰসেন নিগ্গহীতলোপো।</p>
<p class="bodytext">তুং, তৰেসু-দট্ঠুং, দট্ঠৰে, পুচ্ছনং পুট্ঠুং, পুট্ঠৰে।</p>
<p class="bodytext">তব্বম্হি-তুস্সিতব্বন্তি তুট্ঠব্বং, তোট্ঠব্বং, পস্সিতব্বন্তি দট্ঠব্বং, পুচ্ছিতব্বন্তি পুট্ঠব্বং, ফুসিতব্বন্তি ফোট্ঠব্বং।</p>
<p class="centered">ইতি ঠাদেসরাসি।</p>
<p class="subhead">ঢাদেসরাসি</p>
<p class="bodytext"><a name="para742"></a><span class="paranum">৭৪২</span>. <span class="bld">দহা ঢো</span> <span class="note">[ক॰ ৫৭৬; রূ॰ ৬০৭; নী॰ ১১৭৯]</span>।</p>
<p class="bodytext">দহম্হা পরস্স অনন্তরস্স পচ্চযতকারস্স ঢো হোতি, পররূপত্তে সংযোগাদিস্স ততিযত্তং।</p>
<p class="bodytext">দহ-দয্হনে, দয্হিত্থাতি দড্ঢো।</p>
<p class="bodytext"><a name="para743"></a><span class="paranum">৭৪৩</span>. <span class="bld">বহস্সুম চ</span> <span class="note">[ক॰ ৫৭৬; রূ॰ ৬০৭; নী॰ ১১৭৯]</span>।</p>
<p class="bodytext">বহম্হা পরস্স অনন্তরস্স তস্স ঢো হোতি, বহস্স আদিসরম্হা উম চ হোতি।</p>
<p class="bodytext">বহ-ৰুদ্ধিযং, অবহীতি বুড্ঢো, বস্স ৰো, ৰুড্ঢো।</p>
<p class="bodytext">তিম্হি-বহনং ৰুড্ঢি।</p>
<p class="bodytext"><a name="para744"></a><span class="paranum">৭৪৪</span>. <span class="bld">লোপো ৰড্ঢা তিস্স</span> <span class="note">[‘ত্তিস্স’ (বহূসু)]</span>।</p>
<p class="bodytext">ৰড্ঢম্হা পরস্স তিপচ্চযস্স তকারস্স লোপো হোতি।</p>
<p class="bodytext">ৰড্ঢ-ৰড্ঢনে, ৰড্ঢনং ৰুড্ঢি।</p>
<p class="centered">ইতি ঢাদেসরাসি।</p>
<p class="subhead">ণাদেসরাসি</p>
<p class="bodytext"><span class="bld">কির</span> <a name="M0.0495"></a> <span class="bld">খী, চর, জর, তর, থর, পূর</span>।</p>
<p class="bodytext"><a name="para745"></a><span class="paranum">৭৪৫</span>. <span class="bld">কিরাদীহি ণো</span>।</p>
<p class="bodytext">কিরাদীহি পরেসং ত, তৰন্তূনং তকারস্স অনন্তরভূতস্স ণো হোতি, ধাত্বন্তস্স পররূপত্তং।</p>
<p class="bodytext">কির-আকিরণে সম্মিস্সন, খিপনেসু চ, কিরিত্থাতি কিণ্ণো, পকিণ্ণো, আকিণ্ণো, ৰিক্কিণ্ণো, সংকিণ্ণো, সমাকিণ্ণো।</p>
<p class="bodytext">পূর-পূরণে, পূরিত্থাতি পুণ্ণো, সম্পুণ্ণো, পরিপুণ্ণো।</p>
<p class="bodytext">খী-খযে, খিযিত্থাতি খীণো।</p>
<p class="bodytext">কিণ্ণৰা, পুণ্ণৰা, খীণৰা।</p>
<p class="bodytext"><a name="para746"></a><span class="paranum">৭৪৬</span>. <span class="bld">তরাদীহি রিণ্ণো</span> <span class="note">[ক॰ ৫৮১; রূ॰ ৬১৬; নী॰ ১১৮৪]</span>।</p>
<p class="bodytext">তরাদীহি পরেসং ত, তৰন্তূনং তকারস্স অনন্তরভূতস্স রিণ্ণো হোতি। ‘রানুবন্ধেন্তসরাদিস্সা’তি ধাত্বন্তব্যঞ্জনস্স আদিসরস্স চ লোপো।</p>
<p class="bodytext">চর-গতি, ভক্খনেসু, চরিত্থ, চরীযিত্থাতি ৰা চিণ্ণো, আচিণ্ণো, সমাচিণ্ণো।</p>
<p class="bodytext">জর-জিরণে, জিয্যিত্থাতি জিণ্ণো, অনুজিণ্ণো, পরিজিণ্ণো।</p>
<p class="bodytext">তর-তরণে, তরিত্থাতি তিণ্ণো, উত্তিণ্ণো, নিত্তিণ্ণো, ৰিতিণ্ণো, ওতিণ্ণো, সমোতিণ্ণো।</p>
<p class="bodytext">থর-ৰিত্থারে, ৰিত্থরিত্থাতি ৰিত্থিণ্ণো।</p>
<p class="bodytext">চিণ্ণৰা, জিণ্ণৰা, তিণ্ণৰা, ৰিত্থিণ্ণৰা।</p>
<p class="centered">ইতি ণাদেসরাসি।</p>
<p class="subhead">থাদেসরাসি</p>
<p class="bodytext"><a name="para747"></a><span class="paranum">৭৪৭</span>. <span class="bld">ধস্তোওস্তা</span>।</p>
<p class="bodytext">ধস্তো <a name="M0.0496"></a>, উত্রস্তোতি এতে সদ্দা তপচ্চযন্তা সিজ্ঝন্তি।</p>
<p class="bodytext">ধংস-ৰিদ্ধংসনে, ৰিদ্ধংসতীতি ৰিদ্ধস্তো, ৰিদ্ধংসিতো ৰা।</p>
<p class="bodytext">তস-সন্তাসে, উত্রসতীতি উত্রস্তো, উত্তসিতো ৰা।</p>
<p class="bodytext">ভস-ভস্মীকরণে, ভসন্তি ভস্মিং করোন্তি এতেনাতি ভস্তা, ভস্ত্রা ৰা, কম্মারগগ্গরী, এৰমাদীনিপি ইধ ৰেদিতব্বানি।</p>
<p class="bodytext"><a name="para748"></a><span class="paranum">৭৪৮</span>. <span class="bld">সাস ৰস সংস হংসা থো</span> <span class="note">[‘…সংস সসা থো’ (বহূসু)]</span>।</p>
<p class="bodytext">এতেহি পরস্স অনন্তরস্স পচ্চযতকারস্স থো হোতি।</p>
<p class="bodytext">সাস-অনুসিট্ঠিম্হি।</p>
<p class="bodytext"><a name="para749"></a><span class="paranum">৭৪৯</span>. <span class="bld">সাসস্স সিসা</span> <span class="note">[‘সাসস্স সিস ৰা’ (বহূসু)]</span>।</p>
<p class="bodytext">সাসস্স সিসা হোন্তি কানুবন্ধে পচ্চযতকারে ত্বাদিৰজ্জিতে, ধাত্বন্তস্স পররূপত্তং সংযোগাদিস্স চ পঠমত্তং।</p>
<p class="bodytext">সাসীযতীতি সিত্থো, অনুসাসীযতীতি অনুসিট্ঠো। ‘‘অনুসিট্ঠো সো মযা’’তি <span class="note">[মহাৰ॰ ১২৬]</span> এত্থ পন ত্থকারস্স ট্ঠকারোতি ৰুত্তিযং ৰুত্তো। তং তং অত্থং সাসতি এত্থ, এতেনাতি ৰা সত্থং, সদ্দসত্থং, ৰেদসত্থং।</p>
<p class="bodytext">ৰস-নিৰাসে, ‘অস্সূ’তি উত্তং, অৰসীতি ৰুত্থো, ৰসীযিত্থাতি ৰা ৰুত্থো, ৰস্সং ৰসিত্থাতি ৰস্সংৰুত্থো, আৰসীযিত্থাতি আৰুত্থং-জেতৰনং, নিৰসিত্থাতি নিৰুত্থো, অজ্ঝাৰসিত্থাতি অজ্ঝাৰুত্থো। বহুলাধিকারা ‘‘রুক্খে অধিৰত্থা <a name="M0.0497"></a> দেৰতা’’তি <span class="note">[পাচি॰ ৮৬]</span> এত্থ উত্তং নত্থি। উপোসথং উপৰসিত্থাতি উপোসথংউপৰুত্থো, উপৰসীযিত্থাতি ৰা উপৰুত্থোউপোসথো, পরিৰাসং পরিৰসিত্থাতি পরিৰাসংপরিৰুত্থো, পরিৰসীযিত্থাতি ৰা পরিৰুত্থো-পরিৰাসো।</p>
<p class="bodytext">সংস-পসংসনে, পসংসীযিত্থাতি পসত্থো।</p>
<p class="bodytext">হংস-পহংসনে, হংসীযিত্থাতি হত্থো, নিগ্গহীতলোপো, পহত্থো।</p>
<p class="bodytext">তিপচ্চযম্হি-অনুসাসনং অনুসিত্থি, অনুসিট্ঠি ৰা, নিৰসনং নিৰুত্থি।</p>
<p class="bodytext">তুপচ্চযম্হি-সদেৰকং লোকং সাসতি অনুসাসতীতি সত্থা।</p>
<p class="bodytext">তৰন্তুপচ্চযম্হি-নিৰসিত্থাতি নিৰুত্থৰা।</p>
<p class="bodytext">তাৰীম্হি-নিৰুত্থাৰী।</p>
<p class="bodytext">তুং, তৰেসু-ৰসনং ৰত্থুং, ৰত্থৰে।</p>
<p class="bodytext">তব্বম্হি-দ্বারমূলে ৰত্থব্বং, সভাযে ৰত্থব্বং।</p>
<p class="bodytext">ৰস-পরিদহনে, বহুলাধিকারা উত্তং নত্থি, ৰাসিতব্বন্তি ৰত্থং, নিৰাসীযিত্থাতি নিৰত্থং, ৰত্থব্বং, নিৰত্থব্বং।</p>
<p class="centered">ইতি থাদেসরাসি।</p>
<p class="subhead">ধাদেসরাসি</p>
<p class="bodytext"><span class="bld">ইধ, কুধ, গিধ, বধ, বুধ, বুধি, মিধ, যুধ, রাধ, রুধ, ৰিধ, সিধ, সুধ, থভি, রভ, লভ, লুভ, সম্ভূ, দুহ, নহ, মুহ</span>।</p>
<p class="bodytext"><a name="para750"></a><span class="paranum">৭৫০</span>. <span class="bld">ধো ধভহেহি</span> <span class="note">[ক॰ ৫৭৬; রূ॰ ৬০৭; নী॰ ১১৭৯; ‘ধো ধহভেহি’ (বহূসু)]</span>।</p>
<p class="bodytext">এতেহি পরস্স অনন্তরস্স তস্স ধো হোতি।</p>
<p class="bodytext">ইধ-ইজ্ঝনে <a name="M0.0498"></a>, ধাত্বন্তস্স পররূপত্তং সংযোগাদিস্স চ ততিযত্তং, সমিজ্ঝিত্থাতি সমিদ্ধো-মহদ্ধনো।</p>
<p class="bodytext">কুধ-কোপে, কুজ্ঝতীতি কুদ্ধো, সংকুদ্ধো।</p>
<p class="bodytext">গিধ-গেধে, গিজ্ঝিত্থাতি গিদ্ধো, অনুগিদ্ধো, অভিগিদ্ধো।</p>
<p class="bodytext">বধ-বন্ধনে, বজ্ঝিত্থাতি বদ্ধো, পবদ্ধো, আবদ্ধো, নিবদ্ধো।</p>
<p class="bodytext">বুধ-ঞাণে জাগরে ৰিকসনে চ, বুজ্ঝতি জানাতীতি বুদ্ধো, সম্বুদ্ধো, সম্মাসম্বুদ্ধো, পবুজ্ঝতি জাগরোতীতি ৰা পবুদ্ধো, পটিবুদ্ধো।</p>
<p class="bodytext">বুধি-নিৰারণে, পরিবুন্ধীযতীতি পলিবুদ্ধো। ৰাতপলিবুদ্ধো, পিত্তপলিবুদ্ধো, সেম্হপলিবুদ্ধো।</p>
<p class="bodytext">মিধ-মিজ্ঝনে, মিজ্ঝতীতি মিদ্ধং, মিদ্ধো। কপিমিদ্ধো।</p>
<p class="bodytext">যুধ-সম্পহারে, যুজ্ঝীযতেতি যুদ্ধং। মল্লযুদ্ধং, মেণ্ডযুদ্ধং, হত্থিযুদ্ধং, কুক্কুটযুদ্ধং।</p>
<p class="bodytext">রাধ-আরাধনে, আরাধযিত্থাতি আরদ্ধো, অভিরদ্ধো।</p>
<p class="bodytext">ৰিপুব্বো-ৰিরজ্ঝনে, ৰিরদ্ধো।</p>
<p class="bodytext">রুধ-আৰরণে, রুন্ধীযিত্থাতি রুদ্ধো, ওরুদ্ধো, অৰরুদ্ধো।</p>
<p class="bodytext">নিপুব্বো-নিরোধে, নিরুজ্ঝিত্থাতি নিরুদ্ধো।</p>
<p class="bodytext">ৰিপুব্বো-ৰিরোধে, ৰিরুজ্ঝিত্থাতি ৰিরুদ্ধো, পটিৰিরুদ্ধো।</p>
<p class="bodytext">অনুপুব্বো-কন্তিযং, অনুরুদ্ধো।</p>
<p class="bodytext">ৰিধ-ৰিজ্ঝনে, ৰিজ্ঝিত্থাতি ৰিদ্ধো। সল্লৰিদ্ধো।</p>
<p class="bodytext">সিধ-নিপ্ফত্তিযং, সিজ্ঝিত্থাতি সিদ্ধো।</p>
<p class="bodytext">পপুব্বো-পাকটভাৰে, পসিদ্ধো।</p>
<p class="bodytext">নি, পটিপুব্বো নিৰারণে, নিসিদ্ধো, পটিসিদ্ধো।</p>
<p class="bodytext">সুধ-সুজ্ঝনে, সুজ্ঝতীতি সুদ্ধো, ৰিসুদ্ধো, পরিসুদ্ধো।</p>
<p class="bodytext">থভি-থম্ভনে <a name="M0.0499"></a>, থম্ভতীতি থদ্ধো, পত্থদ্ধো, উপত্থদ্ধো।</p>
<p class="bodytext">রভ-আরভে, আরভিত্থাতি আরদ্ধো, আরব্ভিত্থাতি ৰা আরদ্ধো, সমারদ্ধো।</p>
<p class="bodytext">লভ-লাভে, অলভীতি লদ্ধো, লব্ভিত্থাতি ৰা লদ্ধো, পটিলদ্ধো, উপলদ্ধো।</p>
<p class="bodytext">লুভ-গিদ্ধিযং, লুব্ভতীতি লুদ্ধো, পলুদ্ধো, ৰিলুদ্ধো।</p>
<p class="bodytext">সম্ভূ-পস্সদ্ধিযং, পস্সম্ভিত্থাতি পস্সদ্ধো।</p>
<p class="bodytext">দুহ-দোহনে, দুয্হিত্থাতি দুদ্ধা-গাৰী।</p>
<p class="bodytext">নহ-বন্ধনে, সন্নয্হিত্থাতি সন্নদ্ধো, ওনদ্ধো, অৰনদ্ধো।</p>
<p class="bodytext">মুহ-অন্ধভাৰে, মুয্হতীতি মুদ্ধো-বালো।</p>
<p class="bodytext">তিপচ্চযম্হি-ইজ্ঝনং ইদ্ধি, ইজ্ঝন্তি এতাযাতি ৰা ইদ্ধি, সমিজ্ঝনং সমিদ্ধি, গিজ্ঝনং গিদ্ধি, মিজ্ঝনং মিদ্ধি, অভিরাধনং অভিরদ্ধি, ৰিরুজ্ঝনং ৰিরুদ্ধি, পটিৰিরুদ্ধি, সিজ্ঝনং সিদ্ধি, সংসিদ্ধি, পটিসিদ্ধি, সুজ্ঝনং সুদ্ধি, ৰিসুদ্ধি, পারিসুদ্ধি, লভনং লদ্ধি, উপলদ্ধি, লুব্ভনং লুদ্ধি, পস্সম্ভনং পস্সদ্ধি, মুয্হনং মুদ্ধি।</p>
<p class="bodytext">তৰন্তু, তাৰীসু- ‘‘সমিদ্ধা, সমিদ্ধাৰী’’তিআদিনা ৰত্তব্বং।</p>
<p class="bodytext">ত্বাদীসু-রভ-আরভে, আরদ্ধা, আরদ্ধান।</p>
<p class="bodytext">লভ-লাভে, লদ্ধা, লদ্ধান, পটিলদ্ধা, পটিলদ্ধান।</p>
<p class="bodytext">তুং, তৰেসু-বুধ-ঞাণে, বুদ্ধুং, বুদ্ধৰে, সুবুদ্ধুং, সুবুদ্ধৰে, বোদ্ধুং, বোদ্ধৰে, লদ্ধুং, লদ্ধৰে, পটিলদ্ধুং, পটিলদ্ধৰে।</p>
<p class="bodytext">তব্বম্হি-বোদ্ধব্বং, লদ্ধব্বং, পটিলদ্ধব্বং।</p>
<p class="bodytext"><a name="para751"></a><span class="paranum">৭৫১</span>. <span class="bld">ৰদ্ধস্স ৰা</span>।</p>
<p class="bodytext">ৰদ্ধস্স উ হোতি ৰা কানুবন্ধে পচ্চযতকারে ত্বাদিৰজ্জিতে।</p>
<p class="bodytext">ৰদ্ধিত্থাতি <a name="M0.0500"></a> ৰুদ্ধো, ৰদ্ধো ৰা, ৰদ্ধনং ৰুদ্ধি, মহাৰুত্তিনা উত্তং। তিপচ্চযস্স চ তস্স লোপো।</p>
<p class="centered">ইতি ধাদেসরাসি।</p>
<p class="subhead">ৰিসংযোগনাদেসরাসি</p>
<p class="bodytext"><span class="bld">হা, ই, চি, জি, টি, থী, দী,পী, মি, লী, থু, দূ, ধূ, পূ, ভূ, লূ, ৰু, সু, হু, আস, কথ, কুপ, পল, মল, সুপ, পল়</span>।</p>
<p class="bodytext"><a name="para752"></a><span class="paranum">৭৫২</span>. <span class="bld">ভিদাদিতো নো ক্ত, ক্তৰন্তূনং</span>।</p>
<p class="bodytext">ভিদাদিম্হা পরেসং ক্ত, ক্তৰন্তূনং তকারস্স অনন্তরভূতস্স নো হোতি।</p>
<p class="bodytext">হা-চাগে, হীযিত্থাতি হীনো, পহীনো, নিহীনো, ওহীনো। এত্থ চ নোআদেসং কত্বা পচ্ছা ‘ঊব্যঞ্জনস্সা’তি ঈআগমো, তস্স চ ক্বচি রস্সো। এৰং পরত্থ।</p>
<p class="bodytext">অধিপুব্বো-ই-আযত্তে, অধিচ্চ এতীতি অধিনো।</p>
<p class="bodytext">চি-চযে, চযিত্থাতি চিনো, আচিনো।</p>
<p class="bodytext">জি-জযে, পঞ্চমারে জিনাতীতি জিনো।</p>
<p class="bodytext">ডি-গতিযং, ডেতীতি ডিনো।</p>
<p class="bodytext">থী-সঙ্ঘাতে, থীযতীতি থিনং।</p>
<p class="bodytext">দী-খযে, অনুক্কমেন দীযতি খিয্যতীতি দিনো-দিৰসো।</p>
<p class="bodytext">পী-তপ্পনে, পীনিত্থাতি পীনো।</p>
<p class="bodytext">মি-পক্খেপে, মিনাতীতি মিনো।</p>
<p class="bodytext">লী-লযে, লীযিত্থাতি লীনো, অল্লীযিত্থাতি অল্লীনো। নিলীযিত্থাতি নিলীনো, পটিলীযিত্থাতি পটিলীনো, পটিলীনচরো ভিক্খু, পটিসল্লীযিত্থাতি পটিসল্লীনো।</p>
<p class="bodytext">থু-নিত্থুননে <a name="M0.0501"></a>, নিত্থুনাতীতি নিত্থুনো।</p>
<p class="bodytext">দূ-খেদে, দূযতেতি দূনো।</p>
<p class="bodytext">ধূ-নিদ্ধূননে, অহিতে ধম্মে ধুনাতীতি ধুনো, ধোনোপঞ্ঞৰা।</p>
<p class="bodytext">পূ-সোধনে, পুনাতীতি পুনো, দন্তং পুনন্তি এতেনাতি দন্তপোণো, নস্স ণত্তং।</p>
<p class="bodytext">ভূ-ৰুদ্ধিযং, ভৰতি ৰড্ঢতীতি ভূনো-হিতরাসি।</p>
<p class="bodytext">লূ-ছেদনে, লুনাতীতি লুনো।</p>
<p class="bodytext">ৰু-সংৰরণে, আৰুণাতীতি আৰুণো।</p>
<p class="bodytext">সু-সৰনে, সুণাতীতি সুনো, সোণো, নস্স ণত্তং।</p>
<p class="bodytext">সু-পসৰনে ৰা, পসৰতি ৰড্ঢতীতি সুনং-উদ্ধুমাতং।</p>
<p class="bodytext">হু-পূজা, দানেসু, আহুতব্বন্তি আহুনং, পাহুতব্বন্তি পাহুনং-দাতব্বৰত্থু।</p>
<p class="bodytext">আস-উপৰেসনে, অচ্ছতীতি আসিনো, তুণ্হী অচ্ছতীতি তুণ্হীমাসিনো।</p>
<p class="bodytext">কথ-থদ্ধে থেরিযে চ, কথতীতি কথিনং।</p>
<p class="bodytext">কুপ-কোপে, হিরী কুপ্পতি এতেনাতি হিরীকোপিনং।</p>
<p class="bodytext">পল-গতিযং, পলেতীতি পলিনো।</p>
<p class="bodytext">মল-মলিনভাৰে, মলতীতি মলিনো, মলিনং-ৰত্থং।</p>
<p class="bodytext">সুপ-সোপ্পনে, সুপতীতি সুপিনো।</p>
<p class="bodytext">পল়-গতিযং, পল়েতীতি পল়িনো, পল়িনা জম্বুদীপাতে <span class="note">[পারা॰ অট্ঠ॰ ১.ততিযসংগীতিকথা]</span>।</p>
<p class="centered">ইতি ৰিসংযোগনাদেসরাসি।</p>
<p class="subhead">সসংযোগনাদেসরাসি</p>
<p class="bodytext"><span class="bld">খিদ</span> <a name="M0.0502"></a>, <span class="bld">ছিদ, তুদ, দা, নুদ, পত, পদ, ভিদ, ৰিদ, সদ</span>।</p>
<p class="bodytext">‘ভিদাদিতো নো ক্তক্তৰন্তূন’ন্তি তস্স নো, ধাত্বন্তস্স পররূপত্তং, খিজ্জিত্থাতি খিন্নো, ছিজ্জিত্থাতি ছিন্নো, সঞ্ছিন্নো, তুদিত্থাতি তুন্নো, পতুন্নো, নিতুন্নো, ৰিতুন্নো।</p>
<p class="bodytext">নুদ-খেপে, নুদিত্থাতি নুন্নো, পনুন্নো।</p>
<p class="bodytext">পত-পতনে, পততীতি পন্নো, পন্নধজো, ন্নস্স ণ্ণত্তেরুক্খপণ্ণং, পত্তং ৰা।</p>
<p class="bodytext">পদ-গতিযং, পজ্জিত্থাতি পন্নো, আপন্নো, উপ্পন্নো, নিপন্নো, ৰিপন্নো, সম্পন্নো, উপপন্নো, সমুপপন্নো, পরিযাপন্নো।</p>
<p class="bodytext">ভিদ-ৰিদারণে, ভিজ্জিত্থাতি ভিন্নো, পভিন্নো, সম্ভিন্নো, পরিভিন্নো, ৰিভিন্নো।</p>
<p class="bodytext">ৰিদ-তুট্ঠিযং, নিব্বিন্দতীতি নিব্বিন্নো।</p>
<p class="bodytext">সদ ৰিসরণ, গত্যা’ৰসানেসু, সীদিত্থাতি সন্নো, ওসন্নো, পসীদিত্থাতি পসন্নো, অভিপ্পসন্নো, নিসীদিত্থাতি নিসিন্নো, সন্নিসিন্নো, ‘সদজরানমীম’ইতি ঈম, সংযোগে রস্সো চ।</p>
<p class="bodytext">তৰন্তুম্হি-খিন্নৰা, ছিন্নৰা, সঞ্ছিন্নৰা, তুন্নৰা, পতুন্নৰা, পনুন্নৰা, পন্নৰা, আপন্নৰা, ভিন্নৰা, সম্ভিন্নৰা, সন্নৰা, পসন্নৰা, নিসিন্নৰা।</p>
<p class="bodytext"><a name="para753"></a><span class="paranum">৭৫৩</span>. <span class="bld">দাত্বিন্নো</span> <span class="note">[ক॰ ৫৮২; রূ॰ ৬৩১; নী॰ ১১৮৫]</span>।</p>
<p class="bodytext">দাধাতুম্হা পরেসং ত, তৰন্তূনং তস্স ইন্নো হোতি।</p>
<p class="bodytext">দীযিত্থাতি দিন্নো, পদিন্নো, আদিন্নো, সমাদিন্নো, উপাদিন্নো, পরিযাদিন্নো, ন্নস্স ণ্ণত্তে উপাদিণ্ণো।</p>
<p class="centered">ইতি সসংযোগনাদেসরাসি।</p>
<p class="subhead">হাদেসরাসি</p>
<p class="bodytext"><span class="bld">ঊহ</span> <a name="M0.0503"></a>, <span class="bld">গাহু, গুহ, বহ, বাহ, বুহ, মুহ, রুহ, ৰহ</span>।</p>
<p class="bodytext"><a name="para754"></a><span class="paranum">৭৫৪</span>. <span class="bld">রুহাদীহি হো ল়ো চ</span> <span class="note">[ক॰ ৫৮৯; রূ॰ ৬২১; নী॰ ১১৯২; ‘…ল় চ’ (বহূসু)]</span>।</p>
<p class="bodytext">রুহাদীহি পরস্স অনন্তরভূতস্স তপচ্চযস্স তকারস্স হো হোতি, ধাত্বন্তস্স ল়ো হোতি।</p>
<p class="bodytext">ঊহ-সঞ্চযে, ব্যূহিত্থাতি ব্যূল়্হো, ৰিযূল়্হো, পরিব্যূল়্হো, দেৰাসুরসঙ্গামো সমুপব্যূল়্হো অহোসি <span class="note">[সং॰ নি॰ ১.২৪৯]</span>।</p>
<p class="bodytext">গাহু-ভুসত্থে ৰিলোলনে চ, মা গাল়্হং পরিদেৰযি। আগাল়্হায চেতেতি। গাহিত্থাতি গাল়্হো, পগাল়্হো, আগাল়্হো, ওগাল়্হো, অজ্ঝোগাল়্হো <span class="note">[পারা॰ অট্ঠ॰ ১.১]</span>।</p>
<p class="bodytext">বহ-ৰুদ্ধিম্হি।</p>
<p class="bodytext"><a name="para755"></a><span class="paranum">৭৫৫</span>. <span class="bld">মুহবহবুহানঞ্চ তে কানুবন্ধেত্বে</span> <span class="note">[ক॰ ৫১৭; রূ॰ ৪৮৮; নী॰ ১১০৫; ‘‘মুহবহানঞ্চ…’’ (বহূসু)]</span>।</p>
<p class="bodytext">ত্বাদিৰজ্জিতে কানুবন্ধে পচ্চযতকারে পরে মুহ, বহ, বুহানঞ্চ গুহস্স চ দীঘো হোতি।</p>
<p class="bodytext">‘রুহাদীহিহো ল়ো চা’তি ধাত্বন্তস্সল়ো, তপচ্চযস্স হো, অবহীতি বাল়্হং।</p>
<p class="bodytext">বুহ-উদ্ধরণে, অবুহিত্থাতি বূল়্হো, অব্বূল়্হো, অবূল়্হসল্লো <span class="note">[সু॰ নি॰ ৭৮৫]</span>।</p>
<p class="bodytext">মুহ-অন্ধভাৰে।</p>
<p class="bodytext"><a name="para756"></a><span class="paranum">৭৫৬</span>. <span class="bld">মুহা ৰা</span>।</p>
<p class="bodytext">মুহম্হা পরস্স অনন্তরভূতস্স তকারস্স হো হোতি, ধাত্বন্তস্স চ ল়ো হোতি ৰা।</p>
<p class="bodytext">মুয্হিত্থাতি <a name="M0.0504"></a> মূল়্হো, মুদ্ধো ৰা।</p>
<p class="bodytext">রুহ-জননে, গতিযঞ্চ, রুহিত্থাতি রূল়্হো, পরূল়্হো, আরূল়্হো, ওরূল়্হো, ৰিরূল়্হো, নিরূল়্হো।</p>
<p class="bodytext">ৰহ-পাপনে, ৰহিত্থাতি ৰূল়্হো, ‘অস্সূ’তি উত্তং।</p>
<p class="bodytext">তিপচ্চযম্হি-রুহনং রূল়্হি, নিরুহনং নিরূল়্হি, ৰিরুহনং ৰিরূল়্হি।</p>
<p class="bodytext">ত্বাদীসু –</p>
<p class="bodytext"><a name="para757"></a><span class="paranum">৭৫৭</span>. <span class="bld">প্যো ৰা ত্বাস্স সমাসে</span>।</p>
<p class="bodytext">সমাসট্ঠানে ত্বাপচ্চযস্স পানুবন্ধো যো হোতি ৰা। পানুবন্ধো ‘প্যে সিস্সা’তি ৰিসেসনত্থো। ‘হস্স ৰিপল্লাসো’তি হ, যানং ৰিপরিযাযো।</p>
<p class="bodytext">ব্যুয্হ, পরিব্যুয্হ। ব্যূহিত্বা, ৰিযূহিত্বা ৰা, ৰিগায্হ, ৰিগাহিত্বা, ওগায্হ, ওগাহিত্বা, অজ্ঝোগায্হ, অজ্ঝোগাহিত্বা।</p>
<p class="bodytext">বহুলাধিকারা অসমাসেপি প্যো হোতি, গুয্হ, গূহিত্বা, নিগুয্হ, নিগূহিত্বা, ওগুয্হ, ওগূহিত্বা।</p>
<p class="bodytext">নহ-বন্ধনে, সন্নয্হ, সন্নাহিত্বা।</p>
<p class="bodytext">বাহ-নিৰারণে, দীঘো, বায্হ, বাহিত্বা, পটিবায্হ, পটিবাহিত্বা।</p>
<p class="bodytext">বুহ-উদ্ধরণে পপুব্বো, পব্বুয্হ। সমূলং তণ্হং পব্বুয্হ <span class="note">[সং॰ নি॰ ১.১৫৯ (তণ্হমব্বুম্হ)]</span>।</p>
<p class="bodytext">আপুব্বো-অব্বুয্হ, ‘‘অব্বুহে সল্লমত্তনো’’তি আদীসু ৰিয। পমুয্হ, পমুয্হিত্বা, ৰিমুয্হ, ৰিমুয্হিত্বা, সম্মুয্হ, সম্মুয্হিত্বা, আরুয্হ, আরুহিত্বা, আরোহিত্বা, ওরুয্হ, ওরোহিত্বা।</p>
<p class="bodytext">সহ-সহনে, পসয্হ, পসহিত্বা ৰা।</p>
<p class="centered">ইতি হাদেসরাসি।</p>
<p class="subhead">ত্বাদিৰিকাররাসি</p>
<p class="bodytext">অথ <a name="M0.0505"></a> ত্বা, ত্বান, তুনানং ৰিকারো ৰুচ্চতে।</p>
<p class="bodytext"><span class="bld">ই, কর, হন</span>।</p>
<p class="bodytext"><a name="para758"></a><span class="paranum">৭৫৮</span>. <span class="bld">ইতো চ্চো</span>।</p>
<p class="bodytext">ইধাতুম্হা পরস্স ত্বাস্স চ্চো হোতি ৰা।</p>
<p class="bodytext">পেচ্চ, সমেচ্চ, অভিসমেচ্চ, অৰেচ্চ, অন্বেচ্চ, অপেচ্চ, উপেচ্চ, সমুপেচ্চ, অধিচ্চ, অতিচ্চ, পটিচ্চ।</p>
<p class="bodytext">ৰাতি কিং? উপেত্বা, সমুপেত্বা, অধিযিত্বা।</p>
<p class="bodytext"><a name="para759"></a><span class="paranum">৭৫৯</span>. <span class="bld">সাধিকরা রচ্চরিচ্চা</span> <span class="note">[ক॰ ৫৯৮; রূ॰ ৬৪৩; নী॰ ১২০৩; ‘সাসাধিকরা চচরিচ্চা’ (বহূসু)]</span>।</p>
<p class="bodytext">সন্ত, অধিপরা করম্হা ত্বাস্স রচ্চ, রিচ্চা হোন্তি ৰা, সুত্তৰিভত্তং ইধ লব্ভতি।</p>
<p class="bodytext">সক্কচ্চ, ‘সক্কচ্চ’ন্তি বিন্দাগমো, অধিকিচ্চ।</p>
<p class="bodytext">ৰাতি কিং? সক্কত্বা, সক্করিত্বা, অধিকরিত্বা।</p>
<p class="bodytext">সুত্তৰিভত্তে-অত্তং নিরংকচ্চ পিযানি সেৰতি <span class="note">[জা॰ ২.২১.৪৬১]</span>, অভিসঙ্খচ্চ ভোজনং।</p>
<p class="bodytext"><a name="para760"></a><span class="paranum">৭৬০</span>. <span class="bld">হনা রচ্চো</span> <span class="note">[ক॰ ৫৯৮; রূ॰ ৬৪৩; নী॰ ১২০৩। ‘সাসাধিকরা চচরিচ্চা’ (বহূসু)]</span>।</p>
<p class="bodytext">হনম্হা ত্বাস্স রচ্চো হোতি ৰা সমাসে। সুত্তৰিভত্তেন হরম্হাপি।</p>
<p class="bodytext">আহচ্চ, উহচ্চ, ৰিহচ্চ, সংহচ্চ, উপহচ্চ।</p>
<p class="bodytext">ৰাতি কিং? আহনিত্বা, উহনিত্বা, ৰিহনিত্বা, সংহনিত্বা।</p>
<p class="bodytext">হরম্হি-সা <a name="M0.0506"></a> নো আহচ্চ পোসেতি <span class="note">[জা॰ ২.২২.২৩৩৪ (আহত্ব)]</span>, ততো উদকমাহচ্চ।</p>
<p class="bodytext">দিস-পেক্খনে।</p>
<p class="bodytext"><a name="para761"></a><span class="paranum">৭৬১</span>. <span class="bld">দিসা ৰানৰা স চ</span> <span class="note">[ক॰ ৫৯৯; রূ॰ ৬৪৪; নী॰ ১২০৪; ‘…স চ’ (বহূসু)]</span>।</p>
<p class="bodytext">দিসম্হা ত্বাস্স ৰান, ৰা হোন্তি ৰা, দিসস্স চ সস্স স হোতি, পররূপনিসেধনমিদং।</p>
<p class="bodytext">দিস্বান, দিস্বা।</p>
<p class="bodytext">ৰাতি কিং? পস্সিত্বা।</p>
<p class="bodytext"><span class="bld">খা, ঞা, দা, ধা, হা, কি, খি, চি, জি, নী, লী, সি, ভূ</span>।</p>
<p class="bodytext">‘প্যো ৰা ত্বাস্স সমাসে’তি ত্বাস্স যো, মহাৰুত্তিনা ৰিকপ্পেন ক্বচি যলোপো, সংপুব্বো খা-ঞাণে, সঙ্খায, সঙ্খা, পটিসঙ্খায, পটিসঙ্খা, অঞ্ঞায, অঞ্ঞা, অভিঞ্ঞায, অভিঞ্ঞা, পরিঞ্ঞায, পরিঞ্ঞা।</p>
<p class="bodytext">সমাসেতি কিং? ঞত্বা।</p>
<p class="bodytext">ৰাতি কিং? আজানিত্বা, অভিজানিত্বা, পরিজানিত্বা।</p>
<p class="bodytext">অধিট্ঠায, অধিট্ঠা, পতিট্ঠায, পতিট্ঠা।</p>
<p class="bodytext">সমাসেতি কিং? ঠত্বা।</p>
<p class="bodytext">ৰাতি কিং? অধিট্ঠহিত্বা, পতিট্ঠহিত্বা। মহাৰুত্তিনা ইত্তং, উপট্ঠিত্বা।</p>
<p class="bodytext">আদায, উপাদায, উপাদা।</p>
<p class="bodytext">সমাসেতি কিং? দত্বা।</p>
<p class="bodytext">ৰাতি কিং? আদিযিত্বা, সমাদিযিত্বা, ‘ঊ ব্যঞ্জনস্সা’তি ঈআগমো, ‘দাস্সিযঙ’ইতি সুত্তেন সরে পরে সমাসে ইযাদেসো।</p>
<p class="bodytext"><a name="para762"></a><span class="paranum">৭৬২</span>. <span class="bld">তুংযানা</span>।</p>
<p class="bodytext">ত্বাস্স <a name="M0.0507"></a> তুঞ্চ যানঞ্চ হোন্তি ক্বচি সমাসে।</p>
<p class="bodytext">বহুলাধিকারা গাথাযং অসমাসেপি, নেক্খমং দট্ঠু খেমতো <span class="note">[সু॰ নি॰ ৪২৬]</span>, কিমব্ভুতং দট্ঠু মরূ পমোদিতা, বিন্দুলোপো।</p>
<p class="bodytext">অভিহত্তুং পৰারেয্য, ‘‘অভিহটু’’ন্তিপি পাঠো, সংযোগাদিস্স লোপো তস্স টত্তং। ‘‘অভিহট্ঠু’’ন্তিপি <span class="note">[পাচি॰ ২.২৪৩]</span> পঠন্তি। ব্যঞ্জনং ন সমেতি।</p>
<p class="bodytext">আদিযান, উপাদিযান। ৰিধায, নিধায, সন্ধায, ওধায, সমোধায, ৰিদহিত্বা, নিদহিত্বা, ওদহিত্বা, সমোদহিত্বা। পহায, ৰিহায, ওহায, হিত্বা, জহিত্বা।</p>
<p class="bodytext">ইৰণ্ণেসু প্যস্স দ্বিত্তং, ৰিক্কিয্য, ৰিক্কিণিত্বা।</p>
<p class="bodytext">ৰিচেয্য দানং দাতব্বং <span class="note">[পে॰ ৰ॰ ৩২৯]</span>, ‘ঊলস্সে’তি ইস্স এত্তং, ৰিচিনিত্বা, ৰিনেয্য, ৰিনেত্বা, ৰিনযিত্বা, অল্লীয, অল্লীযিত্বা, পটিসল্লীয, পটিসল্লীযিত্বা, যাগমো।</p>
<p class="bodytext"><a name="para763"></a><span class="paranum">৭৬৩</span>. <span class="bld">প্যে সিস্সা</span> <span class="note">[ক॰ ৫১৭; রূ॰ ৪৮৮; নী॰ ১১০৫]</span>।</p>
<p class="bodytext">প্যে পরে সিস্স আ হোতি।</p>
<p class="bodytext">নিস্সায, উপনিস্সায, অপস্সায, অপস্সযিত্বা, অৰস্সায, অৰস্সযিত্বা।</p>
<p class="bodytext">ৰাতি কিং? অধিসেত্বা, অধিসযিত্বা।</p>
<p class="bodytext">ভূ-সত্তাযং, রস্সত্তং, সম্ভুয্য, ৰিভুয্য, অনুভুয্য, অধিভুয্য, পরিভুয্য, অভিভুয্য।</p>
<p class="bodytext">সমাসেতি <a name="M0.0508"></a> কিং? ভুত্বা, এদন্তেসু মহাৰুত্তিনা এস্স আত্তং, নিজ্ঝায, নিজ্ঝাযিত্বা, উপনিজ্ঝায, উপনিজ্ঝাযিত্বা, অভিজ্ঝায, অভিজ্ঝাযিত্বা।</p>
<p class="bodytext">ব্যঞ্জনন্তধাতূসু ‘ৰগ্গললেহি তে’তি সুত্তেন চৰগ্গ, পৰগ্গ, সকারেহি যস্স পুব্বরূপত্তং। তৰগ্গে ‘তৰগ্গৰরণানং যে চৰগ্গবযঞা’তি তৰগ্গস্স চৰগ্গো, ততো যস্স পুব্বরূপত্তং, ৰিপচ্চ, পরিপচ্চ, ৰিমুচ্চ, অধিমুচ্চ।</p>
<p class="bodytext">মহাৰুত্তিনা যলোপো দীঘো চ, আপুচ্ছা, অনাপুচ্ছা, ৰিভজ্জ, সংৰিভজ্জ, ৰিসজ্জ, নিসজ্জ, পটিনিসজ্জ।</p>
<p class="bodytext">উজ্ঝ-ৰিসগ্গে, যলোপো, উজ্ঝ, উজ্ঝিয, উজ্ঝিত্বা।</p>
<p class="bodytext">কতি-ছেদনে, কচ্চ, ৰিকচ্চ, কন্তিত্বা, ৰিকন্তিত্বা।</p>
<p class="bodytext">নিকর-ৰঞ্চনে, নিকচ্চ কিতৰস্সেৰ <span class="note">[সং॰ নি॰ ১.৩৫]</span>।</p>
<p class="bodytext">পত-গতিযং, পচ্চ, নিপচ্চ, পতিত্বা, নিপতিত্বা।</p>
<p class="bodytext">কথ-কথনে, সাকচ্ছ।</p>
<p class="bodytext">পদ-গতিযং, পজ্জ, আপজ্জ, নিপজ্জ, ৰিপজ্জ, সম্পজ্জ, উপসম্পজ্জ, পটিপজ্জ।</p>
<p class="bodytext">‘ঊ ব্যঞ্জনস্সা’তি ঈআগমে ‘পদাদীনং যুক’ইতি যাগমো, পুব্বরূপং, পজ্জিয, পজ্জিযান, আপজ্জিয, আপজ্জিযান, নিপজ্জিয, ৰিপজ্জিয, সম্পজ্জিয, পটিপজ্জিয।</p>
<p class="bodytext">আপুব্ব সদ-ঘট্টনে, আসজ্জ নং তথাগতং <span class="note">[ইতিৰু॰ ৮৯]</span>, কাকোৰ সেলমাসজ্জ। ছেজ্জ, ছিজ্জ, ছিন্দিয, অচ্ছিজ্জ, অচ্ছিন্দিয, ৰিচ্ছিজ্জ, ৰিচ্ছিন্দিয, পরিচ্ছিজ্জ, পরিচ্ছিন্দিয, ভেজ্জ, ভিজ্জ, সম্ভিজ্জ, পটিসম্ভিজ্জ, ভিন্দিয, সম্ভিন্দিয।</p>
<p class="bodytext">বুধ-ঞাণে, বুজ্ঝ, সম্বুজ্ঝ, অভিসম্বুজ্ঝ, বুজ্ঝিয, বুজ্ঝিযান, ‘‘মরীচিকূপমং অভিসম্বুদ্ধানো’’তি পাল়ি, দাদেসে অস্স ওত্তং কত্বা সিদ্ধা যথা ‘অনুপাদিযানো’তি।</p>
<p class="bodytext">ৰধ-হিংসাযং <a name="M0.0509"></a>, ৰজ্ঝ, ৰজ্ঝিয।</p>
<p class="bodytext">ৰিধ-তাল়নে, ৰিজ্ঝ, ৰিজ্ঝিয।</p>
<p class="bodytext">খন-ৰিলেখনে, খঞ্ঞ, খণিয, নাস্স ণত্তং।</p>
<p class="bodytext">পৰগ্গে –</p>
<p class="bodytext">খিপ্প, নিখিপ্প, সংখিপ্প, খিপিয, সংখিপিয।</p>
<p class="bodytext">লবি-অৰসংসনে, যলোপো, আলম্ব, ৰিলম্ব, অৰলম্ব।</p>
<p class="bodytext">লুবি-সন্থম্ভনে, দণ্ডমোলুম্ব তিট্ঠতি, ঝানমোলুম্ব ৰত্ততি।</p>
<p class="bodytext">উপুব্বো উদ্ধরণে ‘‘উল্লুম্বতু মং ভন্তে সঙ্ঘো’’তি <span class="note">[মহাৰ॰ ৭১ (উল্লুম্পতু)]</span> আদীসু ৰিয, উল্লুম্ব, আরব্ভ, সমারব্ভ, লব্ভা, উপলব্ভা, দীঘো।</p>
<p class="bodytext">পক্কম্ম, অক্কম্ম, ৰিক্কম্ম, নিক্খম্ম, ওক্কম্ম, অভিক্কম্ম, অতিক্কম্ম, পটিক্কম্ম, আগম্ম, সঙ্গম্ম।</p>
<p class="bodytext">সম-উপধারণে। নিসম্ম রাজ কযিরা, নানিসম্ম দিসম্পতি <span class="note">[জা॰ ১.৪.১২৮ (নিসম্ম খত্তিযো)]</span>।</p>
<p class="bodytext">সমু-সন্তিযং খেদে চ, উপসম্ম, ৰূপসম্ম, ৰিস্সম্ম।</p>
<p class="bodytext">কস-কড্ঢনে, অপকস্স।</p>
<p class="bodytext">দিস-পেক্খনে, আদিস্স, উদ্দিস্স, ওদিস্স, অপদিস্স।</p>
<p class="bodytext">ফুস-সম্ফস্সে। ফুস্স ফুস্স ব্যন্তীকরোতি <span class="note">[অ॰ নি॰ ৪.১৯৫]</span>।</p>
<p class="bodytext">ৰস-নিৰাসে। উপৰস্সং খো পন কত্তিকতেমাসপুণ্ণমং <span class="note">[পারা॰ ৬৫৩ (কত্তিকপুণ্ণমং)]</span>, বিন্দাগমো।</p>
<p class="bodytext">ৰিস-পৰেসনে, পৰিস্স, নিৰিস্স, অভিনিৰিস্স ইচ্চাদি।</p>
<p class="centered">ইতি ত্বাদিৰিকাররাসি।</p>
<p class="centered">পচ্চযৰিকাররাসি নিট্ঠিতো।</p>
<p class="subhead">পকতিরূপরাসি</p>
<p class="subhead">তাদিপচ্চযরাসি</p>
<p class="bodytext">অথ <a name="M0.0510"></a> পকতিরূপরাসি ৰুচ্চতে।</p>
<p class="bodytext"><span class="bld">ত,তি, তু, তৰন্তু, তাৰী, ত্বা, ত্বান, তুন, তুং, তৰে, তাযে, তব্ব</span>।</p>
<p class="bodytext"><span class="bld">দা, খ্যা, গা, ঘা, টা, ঠা, তা, থা, দা, ধা, পা, ফা, ভা, মা, যা, লা, ৰা, সা, হা</span>।</p>
<p class="bodytext">অক্খাতো, স্বাক্খাতো, আখ্যাতো, ৰিখ্যাতো।</p>
<p class="bodytext">‘ঊ ব্যঞ্জনস্সা’তি ক্বচি ঈআগমো রস্সো চ, সঙ্গাযিতো, ঘাযিতো, ঞাতো।</p>
<p class="bodytext">‘জ্যাদীহি ক্না’তি নাপচ্চযো, জানিতো।</p>
<p class="bodytext">কারিতে-ঞাপিতো, ঞাপযিতো। পুত্তং তাযতি রক্খতীতি তাতো-পিতা। দত্তো, দ্বিত্তং রস্সত্তঞ্চ। দেৰদত্তো, ব্রহ্মদত্তো, যঞ্ঞদত্তো, দাপিতো, দাপযিতো।</p>
<p class="bodytext">মহাৰুত্তিনা পস্স পিৰো, পিৰিতো।</p>
<p class="bodytext">ফা-ৰুদ্ধিযং, ফিতো পভাতা রত্তি।</p>
<p class="bodytext">মা-মানে, মিতো, সম্মিতো, উপমিতো, নিম্মিতো, যাতো, লাতো, ৰাতো।</p>
<p class="bodytext">মহাৰুত্তিনা ৰাস্সুত্তং, নিব্বুতো, পরিনিব্বুতো, নিব্বাপিতো, পরিনিব্বাপিতো, ওসিতো, পরিযোসিতো, ওসাপিতো, পরিযোসাপিতো, পহিতো, পজহিতো, হাপিতো।</p>
<p class="bodytext">তিম্হি-ঞত্তি, দত্তি, পাতি, ফাতি, নিব্বুতি, পরিনিব্বুতি।</p>
<p class="bodytext">তুম্হি-সঙ্খাতা সব্বধম্মানং <span class="note">[জা॰ ২.২২.১৪৫১]</span>, অক্খাতারো তথাগতা <span class="note">[ধ॰ প॰ ২৭৬]</span> অঞ্ঞাতারো ভৰিস্সন্তি <span class="note">[দী॰ নি॰ ২.৬৮]</span>, ঞাপেতা, ঞাপযিতা। উট্ঠাতা ৰিন্দতে ধনং <span class="note">[সং॰ নি॰ ১.২৪৬]</span>।</p>
<p class="bodytext">‘ঊ লস্সে’তি <a name="M0.0511"></a> ক্বচি ঈস্স এত্তং, উট্ঠাপেতা, সমুট্ঠাপেতা, অঘস্স তাতা, তাযিতা, দাতা, দাপেতা, সন্ধাতা, সন্ধাপেতা, মাপিতা, মাপযিতা, নিব্বাপেতা, নিব্বাপযিতা, হাপেতা, হাপযিতা।</p>
<p class="bodytext">তৰন্তু, তাৰীসু-অক্খতা, অক্খাতাৰী ইচ্চাদি।</p>
<p class="bodytext">ত্বাদীসু সংযোগে রস্সত্তং, ঞত্বা, জানিত্বা, ঞাপেত্বা, জানাপেত্বা, ঠত্বা।</p>
<p class="bodytext">পাদিতো ঠাস্স ঠহো, সণ্ঠহিত্বা, পতিট্ঠহিত্বা।</p>
<p class="bodytext">কারিতে ক্বচি রস্সত্তং, ঠপেত্বা, পট্ঠপেত্বা, পতিট্ঠাপেত্বা, দত্বা, আদিযিত্বা, সমাদিযিত্বা, দজ্জিত্বা।</p>
<p class="bodytext">দদ-দানে, ত্বাস্স প্যো, যম্হি দস্স জো, যস্স পুব্বরূপং দীঘো, দজ্জা, দাপেত্বা।</p>
<p class="bodytext">পাদিতো রস্সো, সমাদপেত্বা।</p>
<p class="bodytext">ধা-ধারণে, দ্বিত্তং, পুব্বস্স ততিযত্তং রস্সো চ, পরস্স ‘ধাস্স হো’তি হো, পদহিত্বা, ৰিদহিত্বা, নিদহিত্বা, সদ্দহিত্বা, ওদহিত্বা, পিদহিত্বা, পরিদহিত্বা।</p>
<p class="bodytext">কারিতে-আধপেত্বা, সন্নিধাপেত্বা, পিৰিত্বা, পিত্বা ৰা, পাযেত্বা, মাপেত্বা, ওসাপেত্বা, পরিযোসাপেত্বা, হিত্বা, পজহিত্বা, হাপেত্বা, পজহাপেত্বা।</p>
<p class="bodytext">তুং, তৰেসু-অক্খাতুং, অক্খাতৰে, সঙ্খাতুং, সঙ্খাতৰে, ঞাতুং, ঞাতৰে, জানিতুং, জানিতৰে, ঞাপেতুং, ঞাপেতৰে, জানাপেতুং, জানাপেতৰে, ঠাতুং, ঠাতৰে, সণ্ঠাতুং, সণ্ঠাতৰে, সণ্ঠহিতুং, সণ্ঠহিতৰে, ঠপেতুং, ঠপেতৰে, সণ্ঠাপেতুং, সণ্ঠাপেতৰে, দাতুং, দাতৰে, পদাতুং, পদাতৰে, আদাতুং, আদাতৰে, দজ্জিতুং, দজ্জিতৰে, দাপেতুং, দাপেতৰে, সমাদপেতুং, সমাদপেতৰে, সন্ধাতুং, সন্ধাতৰে, সদ্দহিতুং, সদ্দহেতুং, সদ্দহেতৰে, নিধেতুং, নিধেতৰে <a name="M0.0512"></a> সন্ধাপেতুং, নিধাপেতুং, পাতুং, পিৰিতুং, পাতৰে, পিৰেতৰে, মাতুং, মিনিতুং, পমেতুং, উপমেতুং, যাতুং, যাযিতুং, যাতৰে, ওসাযেতুং, ওসাপেতুং, পরিযোসাপেতুং, হাতুং, পহাতুং, মারধেয্যং পহাতৰে <span class="note">[ধ॰ প॰ ৩৪]</span>, জহিতুং, পজহিতুং, হাপেতুং, পহাপেতুং, জহাপেতুং।</p>
<p class="bodytext">তব্বম্হি-অক্খাতব্বং, সঙ্খাতব্বং, সঙ্খ্যাতব্বং, গাযিতব্বং, ঞাতব্বং, জানিতব্বং, ঞাপেতব্বং, জানাপেতব্বং, ঠাতব্বং, ঠপেতব্বং, দাতব্বং, আদাতব্বং, সমাদাতব্বং, দাপেতব্বং, সমাদপেতব্বং, ৰিধাতব্বং, ৰিদহিতব্বং, পাতব্বং, পিৰিতব্বং, মিনিতব্বং, মিনেতব্বং, যাতব্বং, লাতব্বং, পহাতব্বং।</p>
<p class="bodytext">ইৰণ্ণেসু ৰিপুব্বো ই-গত্যং, ৰীতো, ৰীতদোসো ৰীতমোহো <span class="note">[সং॰ নি॰ ১.২৪৯]</span>, উদিতো, সমুদিতো, দাগমো।</p>
<p class="bodytext">সমিতো, সমেতো, সমৰেতো, অপেতো, উপেতো, সমুপেতো, অভিতো, কীতো, কযিতো, কিণিতো, চিতো, চিনিতো, আচিতো, উপচিতো, সঞ্চিতো, জিতো, পরাজিতো, ডিতো, ওড্ডিতো, নীতো, আনীতো, ৰিনীতো, ওণীতো, পণীতো, নস্স ণত্তং।</p>
<p class="bodytext">পীতো, ভীতো, মিতো, সিতো, নিস্সিতো, পহিতো।</p>
<p class="bodytext">তিম্হি-সমিতি, ৰিচিতি, নীতি, দ্বিত্তে আদিৰুদ্ধি, নেত্তি, সদ্ধম্মনেত্তি, ভীতি।</p>
<p class="bodytext">তুম্হি-সমেতা, অভিসমেতা, ৰিচেতা, জেতা, নেতা, ৰিনেতা, নিন্নেতা।</p>
<p class="bodytext">তৰন্তু, তাৰীসু-সমেতৰা, সমেতাৰী, অভিসমেতৰা, অভিসমেতাৰী ইচ্চাদি।</p>
<p class="bodytext">ত্বাদীসু-সমেত্বা, উপেত্বা, কিণিত্বা, ৰিচিনিত্বা, জেত্বা, ৰিজেত্বা, জিনিত্বা, ৰিজিনিত্বা, পরাজেত্বা, নেত্বা, আনেত্বা <a name="M0.0513"></a> ৰিনেত্বা, নযিত্বা, আনযিত্বা, ৰিনযিত্বা, অল্লীযিত্বা, পটিসল্লীযিত্বা, সযিত্বা।</p>
<p class="bodytext">তুং, তৰেসু-সমেতুং, উপেতুং, সমুপেতুং, সমেতৰে, কেতুং, কিণিতুং, কেতৰে, ৰিচেতুং, ৰিচিনিতুং, জেতুং, ৰিজেতুং, নিতুং, আনিতুং, ৰিনিতুং, নেতুং, আনেতুং, ৰিনেতুং, নযিতুং, আনযিতুং, ৰিনযিতুং, নেতৰে।</p>
<p class="bodytext">তব্বম্হি-সমেতব্বং, কেতব্বং, কিণিতব্বং ইচ্চাদি।</p>
<p class="bodytext">উৰণ্ণেসু-চুতো, চৰিতো।</p>
<p class="bodytext">কারিতে-চাৰিতো।</p>
<p class="bodytext">জুতো, জৰিতো, থুতো, অভিত্থুতো, অভিত্থৰিতো,</p>
<p class="bodytext">সংপুব্বো ধু-ৰল্লভে, সন্ধুতো-মিত্তো। ‘‘অসণ্ঠুতং চিরসণ্ঠুতেনা’’তিপি পাল়ি।</p>
<p class="bodytext">দু-গতিযং হিংসাযঞ্চ, দুতো, উপদ্দুতো।</p>
<p class="bodytext">ধূ-কম্পনে, ধুতো, নিদ্ধুতো।</p>
<p class="bodytext">ভূতো, সম্ভূতো।</p>
<p class="bodytext">কারিতে-ভাৰিতো, সম্ভাৰিতো, ৰিভাৰিতো, পরিভাৰিতো।</p>
<p class="bodytext">যু-মিস্সনে, সংযুতো।</p>
<p class="bodytext">রু-সদ্দে, রুতো, লুতো, ৰুতো, সংৰুতো, সুসংৰুতো, সুতো, ৰিস্সুতো।</p>
<p class="bodytext">হু-পূজাযং, হুতো।</p>
<p class="bodytext">তিম্হি-চৰনং চুতি, থৰনং থুতি, ভূতি, ৰিভূতি, সৰনং সুতি,</p>
<p class="bodytext">তুম্হি-চৰিতা, চাৰেতা, জৰিতা, থৰিতা, সন্থৰিতা, সোতা, সাৰেতা।</p>
<p class="bodytext">তৰন্তু <a name="M0.0514"></a> তাৰীসু-চুতৰা, চুতাৰী, চাৰেতৰা, চাৰেতাৰী ইচ্চাদি।</p>
<p class="bodytext">ত্বাদীসু-চৰিত্বা, চৰিত্বান, চৰিতুন, জৰিত্বা, অভিত্থৰিত্বা, ভুত্বা, অনুভৰিত্বা, ভাৰেত্বা, ভাৰযিত্বা, সুত্বা, সুণিত্বা, সাৰেত্বা, সাৰযিত্বা।</p>
<p class="bodytext">তুং, তৰেসু-চৰিতুং, চাৰেতুং, ভোতুং, ভৰিতুং, অনুভৰিতুং, ভাৰেতুং, ভাৰযিতুং, সোতুং, সাৰেতুং।</p>
<p class="bodytext">হূ-সত্তাযং, হোতুং। ‘‘যা ইচ্ছে পুরিসো হোতুং <span class="note">[জা॰ ২.২২.১২৮২]</span>। ন সো সক্কা ন হোতুযে’’তি <span class="note">[বু॰ ৰং॰ ২.৯ ‘…হেতুযে’]</span> পাল়ী।</p>
<p class="bodytext">তব্বম্হি-চৰিতব্বং, ভৰিতব্বং, অনুভৰিতব্বং, ভাৰেতব্বং, সোতব্বং। দ্বিত্তে-সোত্তব্বং, সাৰেতব্বং।</p>
<p class="bodytext">এদন্তেসু মহাৰুত্তিনা ক্বচি একারস্স ইত্তং, গাযিতো, অপচাযিতো, অপচিতো ৰা, উজ্ঝাযিতো, নিজ্ঝাযিতো, অভিজ্ঝাযিতো।</p>
<p class="bodytext">গাযনং গীতি, অপচাযনং অপচিতি।</p>
<p class="bodytext">তুম্হি-গাযিতা, অপচাযিতা, উজ্ঝাযিতা।</p>
<p class="bodytext">তৰন্তু, তাৰীসু-গাযিতৰা, গাযিতাৰী ইচ্চাদি।</p>
<p class="bodytext">গাযিত্বা, ঝাযিত্বা, অভিজ্ঝাযিত্বা।</p>
<p class="bodytext">গাযিতুং, গাযিতৰে, অপচাযিতুং, অপচাযিতৰে, ঝাযিতুং, ঝাযিতৰে, অভিজ্ঝাযিতুং, অভিজ্ঝাযিতৰে।</p>
<p class="bodytext">গাযিতব্বং, অপচাযিতব্বং, উজ্ঝাযিতব্বং।</p>
<p class="centered">ইতি একব্যঞ্জনধাতূনং পকতিরূপরাসি।</p>
<p class="subhead">ভূৰাদিগণ</p>
<p class="bodytext">অনেকব্যঞ্জনধাতূনং <a name="M0.0515"></a> পকতিরূপানি ত্যাদিকণ্ডে ৰিভাগনযেন ভূৰাদীহি সত্তহি ধাতুগণেহি চ কারিতপচ্চযেহি চ ধাতুপচ্চযেহি চ যথালাভং ৰিভজিত্বা ৰিত্থারেতব্বানি।</p>
<p class="bodytext">অত্রিদং নযদস্সনং –</p>
<p class="bodytext"><span class="bld">আস, ইস, গমু, দিস</span>।</p>
<p class="bodytext">আস-উপৰেসনে, চ্ছাদেসসুত্তে ‘ন্ত মান ত্যাদীসূ’তি অধিকতত্তা তপচ্চযেসুচ্ছাদেসো নত্থি, গরুং উপাসিতো, পযিরুপাসিতো।</p>
<p class="bodytext">তুম্হি-উপাসিতা, উপাসেতা ৰা, উপাসিতৰা, উপাসিতাৰী, উপাসিত্বা, উপাসিত্বান, উপাসিতুন। ‘প্যো ৰা ত্বাস্স সমাসে’তি প্যাদেসে-উপাসিয, পযিরুপাসিয, উপসিযান, উপাসিতুং, উপাসিতৰে, উপাসিতব্বো।</p>
<p class="bodytext">ইসু-ইচ্ছা, কন্তীসু, বহুলাধিকারা চ্ছাদেসো, ইচ্ছিতো, ইচ্ছিতা, ইচ্ছিতৰা, ইচ্ছিতাৰী, ইচ্ছিতুং, ইচ্ছিতৰে, ইচ্ছিতব্বং।</p>
<p class="bodytext">কারিতে-ইচ্ছাপিতো, ইচ্ছাপিতা, ইচ্ছাপিতাৰী, ইচ্ছাপেত্বা, ইচ্ছাপেতুং, ইচ্ছাপেতৰে, ইচ্ছাপেতব্বং।</p>
<p class="bodytext">এসধাতুম্হি-এসিতো, পরিযেসিতো, এসিতা, পরিযেসিতা, এসিতৰা, পরিযেসিতৰা, এসিত্বা, পরিযেসিত্বা, এসিত্বান, পরিযেসিত্বান, এসিতুং, পরিযেসিতুং, এসিতৰে, পরিযেসিতৰে, এসিতব্বং, পরিযেসিতব্বং।</p>
<p class="bodytext">গমু-গতিম্হি, গমিতো, গমিতা, গমিতৰা, গমিতাৰী, গমিত্বা, গমিত্বান, গমিতুন, গমিতুং, গমিতৰে, গমিতব্বং।</p>
<p class="bodytext">কারিতে-গমাপিতো, গমাপেতা ইচ্চাদি।</p>
<p class="bodytext">দিস-পেক্খনে <a name="M0.0516"></a> পস্সিতো, পস্সিতা, পস্সেতা ৰা, পস্সিত্বা, পস্সিত্বান, পস্সিতুন, পস্সিতুং, পস্সিতৰে, পস্সিতব্বং।</p>
<p class="bodytext">কারিতে-দস্সিতো, দস্সযিতো, দস্সিতা, দস্সেতা, দস্সযিতা, দস্সিতৰা, দস্সিতাৰী, দস্সেত্বা, দস্সযিত্বা, দস্সেত্বান, দস্সযিত্বান, দস্সেতুং, দস্সযিতুং, দস্সেতব্বং।</p>
<p class="bodytext">দক্খাদেসে-দক্খিতো, দক্খিতা, দক্খিতৰা, দক্খিতাৰী, দক্খিত্বা, দক্খিতুং, দক্খিতৰে, ‘‘দক্খিতাযে অপরাজিতসঙ্ঘ’’ন্তি <span class="note">[দী॰ নি॰ ২.৩৩২]</span> পাল়ি, দক্খিতব্বং।</p>
<p class="bodytext">দুস-নাসে, কারিতে ণিপচ্চযে –</p>
<p class="bodytext"><a name="para764"></a><span class="paranum">৭৬৪</span>. <span class="bld">ণিম্হি দীঘো দুসস্স</span> <span class="note">[ক॰ ৪৮৬; রূ॰ ৫৪৩; নী॰ ৯৭৭]</span>।</p>
<p class="bodytext">ণিম্হি পরে দুসস্স দীঘো হোতি।</p>
<p class="bodytext">দূসিতো, দূসিতা, দূসেতা, দূসিতৰা, দূসিতাৰী, দূসেত্বা, দূসেত্বান, দূসিতুন, দূসেতুং, দূসেতৰে।</p>
<p class="bodytext">ণিম্হীতি কিং? দুট্ঠো।</p>
<p class="centered">ইতি ভূৰাদিগণো।</p>
<p class="subhead">রুধাদিগণ</p>
<p class="bodytext"><span class="bld">ভুজ, যুজ, ছিদ, ভিদ, রুধ</span>।</p>
<p class="bodytext"><a name="para765"></a><span class="paranum">৭৬৫</span>. <span class="bld">মং ৰা রুধাদীনং</span> <span class="note">[ক॰ ৪৪৬; রূ॰ ৫০৯; নী॰ ৯২৬]</span>।</p>
<p class="bodytext">রুধাদীনং পুব্বন্তসরা পরং মানুবন্ধো নিগ্গহীতাগমো হোতি ৰা।</p>
<p class="bodytext">ভুঞ্জিতো, ভুঞ্জিতা, ভুঞ্জিতৰা, ভুঞ্জিতাৰী, ভুঞ্জিত্বা, ভুঞ্জিত্বান, ভুঞ্জিতুন, ভুঞ্জিতুং, ভুঞ্জিতৰে, ভুঞ্জিতব্বং।</p>
<p class="bodytext">কারিতে-ভোজিতো <a name="M0.0517"></a>, ভোজিতা, ভোজেতা ৰা, ভোজিতৰা, ভোজিতাৰী, ভোজেত্বা, ভোজযিত্বা, ভোজেতুং, ভোজেতৰে, ভোজেতব্বং, যুঞ্জিতো, অনুযুঞ্জিতো, ভুজধাতুসদিসং।</p>
<p class="bodytext">ছিন্দিতো, ছিন্দিতা, ছিন্দেতা ৰা, ছিন্দিতৰা, ছিন্দিতাৰী, ছিন্দিত্বা, ছিন্দিত্বান, ছিন্দিতুন। প্যাদেসে-লতং দন্তেহি ছিন্দিয <span class="note">[গৰেসিতব্বং]</span>, ছিন্দিযান, সঞ্ছিন্দিয, সঞ্ছিন্দিযান, ছিন্দিতব্বং।</p>
<p class="bodytext">কারিতে-ছিন্দাপিতো, ছিন্দাপেতা ইচ্চাদি।</p>
<p class="bodytext">ভিন্দিতো, ভিন্দিতা, ভিন্দেতা ৰা, ছিদধাতুসদিসং।</p>
<p class="bodytext">রুন্ধিতো, রুন্ধিতা, রুন্ধেতা, রুন্ধিতৰা, রুন্ধিতাৰী, রুন্ধিত্বা, রুন্ধিত্বান, রুন্ধিতুং, রুন্ধিতৰে, রুন্ধিতব্বং।</p>
<p class="bodytext">কারিতে-রুন্ধাপিতো, রুন্ধাপযিতো ইচ্চাদি।</p>
<p class="centered">ইতি রুধাদিগণো।</p>
<p class="subhead">দিৰাদিগণ</p>
<p class="bodytext"><span class="bld">পদ, বুধ, তুস, দিৰু</span>।</p>
<p class="bodytext"><a name="para766"></a><span class="paranum">৭৬৬</span>. <span class="bld">পদাদীনং ক্বচি</span>।</p>
<p class="bodytext">পদাদীনং ক্বচি যুক হোতি, যাগমো, ‘তৰগ্গৰরণানং যে চৰগ্গবযঞা’তি চৰগ্গত্তং, ‘ৰগ্গলসেহি তে’তি যস্স পুব্বরূপত্তং।</p>
<p class="bodytext">পজ্জিতো, আপজ্জিতো, পটিপজ্জিতো, পটিপজ্জিতা, পটিপজ্জিতৰা, পটিপজ্জিতাৰী, পটিপজ্জিত্বা, পটিপজ্জিত্বান, পটিপজ্জিতুন, পটিপজ্জিতুং, পটিপজ্জিতৰে, পটিপজ্জিতব্বং।</p>
<p class="bodytext">কারিতে-আপাদিতো, উপ্পাদিতো, নিপ্ফাদিতো, সম্পাদিতো, পটিপাদিতো, আপাদিতা, আপাদেতা, উপ্পাদিতা, অনুপ্পন্নস্স <a name="M0.0518"></a> মগ্গস্স উপ্পাদেতা <span class="note">[অপ॰ থেরী ২.৩.১৩৫]</span>, নিপ্ফাদিতা, নিপ্ফাদেতা, সম্পাদিতা, সম্পাদেতা, পটিপাদিতা, পটিপাদেতা, আপাদেত্বা, উপ্পাদেত্বা, নিপ্ফাদেত্বা, সম্পাদেত্বা, পটিপাদেত্বা, আপাদেতুং, উপ্পাদেতুং, নিপ্ফাদেতুং, সম্পাদেতুং, পটিপাদেতুং, আপাদেতব্বং, উপ্পাদেতব্বং, নিপ্ফাদেতব্বং, সম্পাদেতব্বং, পটিপাদেতব্বং, বুজ্ঝিতো, বুজ্ঝিতা সচ্চানীতি বুদ্ধো <span class="note">[মহানি॰ ১৯২]</span>, বুজ্ঝিতৰা, বুজ্ঝিতাৰী, বুজ্ঝিত্বা, বুজ্ঝিত্বান, বুজ্ঝিতুন, বুজ্ঝিতুং, বুজ্ঝিতৰে, বুজ্ঝিতব্বং।</p>
<p class="bodytext">কারিতে-বোধিতো, বোধেতা পজাযাতি বুদ্ধো <span class="note">[মহানি॰ ১৯২]</span>, বোধেতৰা, বোধেতাৰী, বোধযিত্বা, বোধযিত্বান, বোধেতুং, বোধেতৰে, বোধেতব্বং, তুস্সিতো, সন্তুস্সিতো, তুস্সিতা, তুস্সিতৰা, তুস্সিতাৰী, তুস্সিত্বা, তুস্সিতুং, তুস্সিতব্বং।</p>
<p class="bodytext">কারিতে-তোসিতো, তোসিতা, তোসেতা ৰা, তোসিতৰা, তোসিতাৰী, তোসেত্বা, তোসেতুং, তোসেতব্বং, দিব্বিতো, দিব্বিতা, দিব্বিতৰা, দিব্বিতাৰী, দিব্বিত্বা, দিব্বিতুং, দিব্বিতব্বং।</p>
<p class="centered">ইতি দিৰাদিগণো।</p>
<p class="subhead">স্বাদিগণ</p>
<p class="bodytext"><span class="bld">সু, ৰু, আপ</span>।</p>
<p class="bodytext">সুণিতো, সুণিতা, সোতা ৰা, সুণিতৰা, সুণিতাৰী, সুণিত্বা, সুণিতুং, সুণিতব্বং।</p>
<p class="bodytext">কারিতে-সাৰিতো, সাৰেতা, সাৰেতৰা, সাৰেতাৰী, সাৰেত্বা, সাৰেতুং, সাৰেতব্বং, সংৰুণিতো, আৰুণিতো, সংৰুণিতা, সংৰুণিত্বা, সংৰুণিতুং, সংৰুণিতব্বং, পাপুণিতো, পরিযাপুণিতো, পাপুণিতা, পরিযাপুণিতা, পাপুণিতৰা, পরিযাপুণিতৰা, পাপুণিতাৰী, পরিযাপুণিতাৰী, পাপুণিত্বা <a name="M0.0519"></a> পরিযাপুণিত্বা, পাপুণিতুং, পরিযাপুণিতুং, পাপুণিতব্বো, পরিযাপুণিতব্বো।</p>
<p class="bodytext">কারিতে-পাপিতো, পাপিতা, পাপেতা ৰা, পাপেত্বা, পাপেতুং ইচ্চাদি।</p>
<p class="centered">ইতি স্বাদিগণো।</p>
<p class="bodytext">কিযাদিগণো একব্যঞ্জনেসু ৰুত্তো এৰ।</p>
<p class="subhead">তনাদিগণ</p>
<p class="bodytext"><span class="bld">কর, তন</span>।</p>
<p class="bodytext">‘করোতিস্স খো’তি কস্স খো, অভিসঙ্খরিতো, অভিসঙ্খরিতা, অভিসঙ্খরিতৰা, অভিসঙ্খরিতাৰী, করিত্বা, করিত্বান, অভিসঙ্খরিত্বা, অভিসঙ্খরিত্বান, অভিসঙ্খরিতুং, অভিসঙ্খরিতব্বং।</p>
<p class="bodytext">কারিতে-কারিতো, কারাপিতো, কারিতা, কারেতা, কারাপিতা, কারাপেতা, কারিতৰা, কারিতাৰী, কারেত্বা, কারাপেত্বা, কারেতুং, কারাপেতুং, কারেতব্বং, কারাপেতব্বং।</p>
<p class="bodytext">তনিতো, তনিত্বা, তনিতুং ইচ্চাদি।</p>
<p class="centered">ইতি তনাদিগণো।</p>
<p class="subhead">চুরাদিগণ</p>
<p class="bodytext"><span class="bld">কপ্প, চিন্ত, চুর, ৰিদ</span>।</p>
<p class="bodytext">কপ্প-সঙ্কপ্পনে, কপ্পিতো, সঙ্কপ্পিতো, কপ্পযিতো, সঙ্কপ্পেতা, সঙ্কপ্পযিতা, কপ্পেতৰা, কপ্পেতাৰী, কপ্পেত্বা, কপ্পযিত্বা, কপ্পেতুং, কপ্পযিতুং, কপ্পেতব্বং, কপ্পযিতব্বং।</p>
<p class="bodytext">কারিতে-কপ্পাপিতো <a name="M0.0520"></a> ইচ্চাদি।</p>
<p class="bodytext">চিন্তিতো, চিন্তযিতো, চিন্তেতা, চিন্তযিতা, চিন্তিতৰা, চিন্তিতাৰী, চিন্তেত্বা, চিন্তযিত্বা, চিন্তিতুং, চিন্তেতুং, চিন্তযিতুং, চিন্তিতব্বং, চিন্তেতব্বং।</p>
<p class="bodytext">কারিতে-চিন্তাপিতো ইচ্চাদি।</p>
<p class="bodytext">চোরিতো, চোরযিতো, চোরেতা, চোরযিতা ইচ্চাদি।</p>
<p class="bodytext">ৰেদিতো, ৰেদযিতো, ৰেদেতা, ৰেদযিতা ইচ্চাদি।</p>
<p class="centered">ইতি চুরাদিগণো।</p>
<p class="bodytext"><span class="bld">তিতিক্খ, ৰীমংস, বুভুক্খ, পব্বতায</span>।</p>
<p class="bodytext">তিতিক্খিতো, তিতিক্খিতা, তিতিক্খিতৰা, তিতিক্খিতাৰী, তিতিক্খিত্বা, তিতিক্খিতুং, তিতিক্খিতব্বো।</p>
<p class="bodytext">কারিতে-তিতিক্খাপিতো ইচ্চাদি।</p>
<p class="bodytext">ৰীমংসিতো, ৰীমংসেতা, ৰীমংসিতৰা, ৰীমংসিতাৰী, ৰীমংসিত্বা, ৰীমংসিতুং, ৰীমংসিতব্বং।</p>
<p class="bodytext">কারিতে-ৰীমংসাপিতো ইচ্চাদি।</p>
<p class="bodytext">বুভুক্খিতো, বুভুক্খিতা, বুভুক্খিতৰা, বুভুক্খিতাৰী, বুভুক্খিত্বা, বুভুক্খিতুং, বুভুক্খিতব্বং।</p>
<p class="bodytext">কারিতে-বুভুক্খাপিতো ইচ্চাদি।</p>
<p class="bodytext">পব্বতাযিতো, পব্বতাযিতা, পব্বতাযিতৰা, পব্বতাযিতাৰী, পব্বতাযিত্বা, পব্বতাযিতুং, পব্বতাযিতব্বো।</p>
<p class="bodytext">কারিতে-পব্বতাযাপিতো ইচ্চাদি।</p>
<p class="bodytext">এৰং কুক্কুচ্চাযিতো, কুক্কুচ্চাযিতা, কুক্কুচ্চাযিতৰা, কুক্কুচ্চাযিতাৰী, কুক্কুচ্চাযিত্বা, কুক্কুচ্চাযিতুং, কুক্কুচ্চাযিতব্বং <a name="M0.0521"></a>, পিযাযিতো, পিযাযিত্বা, পিযাযিতুং ইচ্চাদীনি চ যোজেতব্বানি।</p>
<p class="bodytext">অথ ৰিসেসরাসি ৰুচ্চতে।</p>
<p class="bodytext"><a name="para767"></a><span class="paranum">৭৬৭</span>. <span class="bld">কত্তরি চারম্ভে</span> <span class="note">[ক॰ ৫৫৬-৭; রূ॰ ৬০৬, ৬২২; নী॰ ১১৪৩-৪]</span>।</p>
<p class="bodytext">আরম্ভো নাম আদিক্রিযা-পঠমারম্ভো। ক্রিযারম্ভে ৰত্তব্বে কত্তরি চ ভাৰ, কম্মেসু চ ক্তো হোতি, এতেন পচ্চুপ্পন্নেপি ক্রিযাসন্তানে পঠমারম্ভং পটিচ্চ অতীতৰিসযো তপচ্চযো ৰিহিতো, যথা? ভুত্তাৰী পৰারিতোতি <span class="note">[পাচি॰ ২৩৮]</span>।</p>
<p class="bodytext">পুরিসো কটং পকতো, পুরিসেন কটো পকতো।</p>
<p class="bodytext"><a name="para768"></a><span class="paranum">৭৬৮</span>. <span class="bld">ঠাসৰসসিলিসসীরুহজরজনীহি</span> <span class="note">[ক॰ ৫৫৬; রূ॰ ৬০৬, ৬২২; নী॰ ১১৪৩-৪]</span>।</p>
<p class="bodytext">ঠাদীহি কত্তরি চ ভাৰ, কম্মেসু চ ক্তো হোতি।</p>
<p class="bodytext">ঠাম্হি-উপট্ঠিতো গরুং সিস্সো, উপট্ঠিতো গরু সিস্সেন।</p>
<p class="bodytext">আসম্হি-উপাসিতো গরুং সিস্সো, উপাসিতো গরু সিস্সেন।</p>
<p class="bodytext">ৰসম্হি-অনুৰুসিতো গরুং সিস্সো, অনুৰুসিতো গরু সিস্সেন।</p>
<p class="bodytext">সিলিস-আলিঙ্গনে, আসিলিট্ঠো পিতরং পুত্তো, আসিলিট্ঠো পিতা পুত্তেন।</p>
<p class="bodytext">সীম্হি-অধিসযিতো উক্খলিং জনো, অধিসযিতা উক্খলি জনেন, উদ্ধনং আরোপিতাতি অত্থো।</p>
<p class="bodytext">রুহম্হি-আরূল়্হো রুক্খং জনো, আরূল়্হো রুক্খো জনেন।</p>
<p class="bodytext">জরম্হি-অনুজিণ্ণো ৰসলিং দেৰদত্তো, অনুজিণ্ণা ৰসলী দেৰদত্তেন, অনুজাতো মাণৰিকং মাণৰো, অনুজাতা মাণৰিকা মাণৰেন।</p>
<p class="bodytext"><a name="para769"></a><span class="paranum">৭৬৯</span>. <span class="bld">গমনত্থাকম্মকাধারে চ</span> <span class="note">[ক॰ ৫৫৬-৭; রূ॰ ৬০৬, ৬২২; নী॰ ১১৪৩-৪]</span>।</p>
<p class="bodytext">গমনত্থধাতূহি <a name="M0.0522"></a> অকম্মকধাতূহি চ পরং আধারে চ কত্তরি চ ভাৰ, কম্মেসু চ ক্তো হোতি।</p>
<p class="bodytext">যন্তি এত্থাতি যাতং, ইদং তেসং যাতং। পদং অক্কমতি এত্থাতি পদক্কন্তং, ইদং তেসং পদক্কন্তং। ইহ তে যাতা, অযং তেহি যাতো মগ্গো, ইহ তেহি যাতং।</p>
<p class="bodytext">অকম্মকম্হি-ইদং তেসং আসিতং ঠানং, ইহ তে আসিতা, ইদং তেহি আসিতং ঠানং, ইধ তেহি আসিতং।</p>
<p class="bodytext"><a name="para770"></a><span class="paranum">৭৭০</span>. <span class="bld">আহারত্থা</span> <span class="note">[ক॰ ৫৫৬-৭; রূ॰ ৬০৬, ৬২২; নী॰ ১১৪৩-৪]</span>।</p>
<p class="bodytext">অজ্ঝোহরণত্থধাতুতো কত্তরি চ ভাৰ, কম্মেসু চ আধারে চ ক্তো হোতি।</p>
<p class="bodytext">ইহ তে ভুত্তা, অসিতা, পীতা, খাযিতা, সাযিতা। ইমানি তেহি ভুত্তানি, অসিতানি, পীতানি, খাযিতানি, সাযিতানি। ইহ তেসং ভুত্তং, অসিতং, পীতং, খাযিতং, সাযিতং। ইদং তেসং ভুত্তং ঠানং, অসিতং ঠানং, পীতং ঠানং, খাযিতং ঠানং, সাযিতং ঠানং।</p>
<p class="centered">ইতি তাদিপচ্চযরাসি।</p>
<p class="subhead">অনীযপচ্চযরাসি</p>
<p class="bodytext">‘ভাৰকম্মেসু তব্বানীযা’তি অনীযো, অনুভুয্যতীতি অনুভৰনীযো।</p>
<p class="bodytext">আকারন্তেসু পরস্সরলোপো, ক্বচি যাগমো, উপট্ঠানীযো, দানীযো, পদহতীতি পধানীযো-যোগাৰচরো, পাতব্বন্তি পানীযং, সাযিতুং অরহতীতি সাযনীযং, পটিসাযনীযং, পহানীযং, অভিত্থৰনীযং, সোতব্বন্তি সৰনীযং, হুতব্বন্তি <a name="M0.0523"></a> হৰনীযং, উপাসনীযো, অভিক্কমিতব্বোতি অভিক্কমনীযো, রঞ্জেতীতি রজ্জনীযো, গন্তব্বোতি গমনীযো, ৰুচ্চতীতি ৰচনীযো।</p>
<p class="bodytext"><span class="bld">কর, তর, থর, ধর, সর, হর</span>।</p>
<p class="bodytext"><a name="para771"></a><span class="paranum">৭৭১</span>. <span class="bld">রা নস্স ণো</span> <span class="note">[ক॰ ৫৪৯; রূ॰ ৫৫০; নী॰ ১১৩৫]</span>।</p>
<p class="bodytext">রকারন্তধাতুম্হা পরস্স পচ্চযনকারস্স ণো হোতি।</p>
<p class="bodytext">কত্তব্বন্তি করণীযং, তরিতব্বন্তি তরণীযং, অত্থরিতব্বন্তি অত্থরণীযং, ধারেতব্বন্তি ধারণীযং, সারেতব্বন্তি সারণীযং, হরিতব্বন্তি হরণীযং ইচ্চাদি।</p>
<p class="bodytext">রুন্ধিতব্বন্তি রুন্ধনীযং, ভুঞ্জিতব্বন্তি ভুঞ্জনীযং, ভোজনীযং, পরিভোজনীযং, যোজেতব্বন্তি যোজনীযং, দিব্বিতব্বন্তি দিব্বনীযং, বুজ্ঝিতব্বন্তি বুজ্ঝনীযং, পাপুণিতব্বন্তি পাপনীযং, ঞাপেতব্বন্তি ঞাপনীযং, চিন্তেতব্বন্তি চিন্তনীযং, ৰজ্জেতব্বন্তি ৰজ্জনীযং, তিতিক্খিতব্বন্তি তিতিক্খনীযং, ৰীমংসিতব্বন্তি ৰীমংসনীযং ইচ্চাদি।</p>
<p class="centered">ইতি অনীযপচ্চযরাসি।</p>
<p class="subhead">ন্ত, মানপচ্চযরাসি</p>
<p class="bodytext">অথ ন্ত, মানপচ্চযা ৰুচ্চন্তে।</p>
<p class="bodytext"><a name="para772"></a><span class="paranum">৭৭২</span>. <span class="bld">ন্তো কত্তরি ৰত্তমানে</span> <span class="note">[ক॰ ৫৬৫; রূ॰ ৬৪৬; নী॰ ১১৫৭]</span>।</p>
<p class="bodytext">ৰত্তমানো ৰুচ্চতি পচ্চুপ্পন্নো, ৰত্তমানে কালে ক্রিযত্থা পরং কত্তরি ন্তো হোতি।</p>
<p class="bodytext">ভূ-সত্তাযং, ‘কত্তরি লো’তি অপচ্চযো, ‘যুৰণ্ণানমেওপচ্চযে’তি ওৰুদ্ধি, ভৰতীতি ভোন্তো-পুরিসো, ভোন্তংকুলং, ভোন্তী-ইত্থী।</p>
<p class="bodytext">পুন <a name="M0.0524"></a> ‘এওনমযৰা সরে’তি ওস্স অৰাদেসো, ভৰংপুরিসো, ভৰন্তং-কুলং, ভৰন্তী, ভৰতী, ভোতী ৰা-ইত্থী।</p>
<p class="bodytext"><a name="para773"></a><span class="paranum">৭৭৩</span>. <span class="bld">মানো</span> <span class="note">[ক॰ ৫৬৫; রূ॰ ৬৪৬; নী॰ ১১৫৭]</span>।</p>
<p class="bodytext">ৰত্তমানে কালে ক্রিযত্থা পরং কত্তরি মানো হোতি।</p>
<p class="bodytext">ভৰমানো-পুরিসো, ভৰমানং-কুলং, ভৰমানা-ইত্থী।</p>
<p class="bodytext"><a name="para774"></a><span class="paranum">৭৭৪</span>. <span class="bld">ভাৰকম্মেসু চ</span> <span class="note">[ক॰ ৫৬৫; রূ॰ ৬৪৬; নী॰ ১১৫৭]</span>।</p>
<p class="bodytext">ৰত্তমানে কালে ক্রিযত্থা পরং ভাৰ, কম্মেসু চ মানো হোতি। ‘ক্যো ভাৰকম্মেসূ…’তি যপচ্চযো।</p>
<p class="bodytext">অনুভূযতেতি অনুভূযমানো ভোগো পুরিসেন, অনুভূযমানা সম্পত্তি, অনুভূযমানং সুখং।</p>
<p class="bodytext">যস্স দ্বিত্তং, অনুভুয্যমানো।</p>
<p class="bodytext"><a name="para775"></a><span class="paranum">৭৭৫</span>. <span class="bld">তে স্সপুব্বানাগতে</span>।</p>
<p class="bodytext">অনাগতে কালে ৰত্তব্বে তে ন্ত, মানপচ্চযা স্সপুব্বা হোন্তি।</p>
<p class="bodytext">ভৰিস্সতীতি ভৰিস্সন্তো <span class="note">[রূ॰ ৪০৩-পিট্ঠে রূপৰিধি পস্সিতব্বো]</span> -পুরিসো, ভৰিস্সন্তং-কুলং, ভৰিস্সন্তী-ৰিভত্তি, ভৰিস্সতী ৰা, ভৰিস্সমানো, ভৰিস্সমানং, ভৰিস্সমানা।</p>
<p class="bodytext">কম্মে-অনুভূযিস্সমানো।</p>
<p class="bodytext"><a name="para776"></a><span class="paranum">৭৭৬</span>. <span class="bld">মানস্স মস্স</span>।</p>
<p class="bodytext">মানপচ্চযস্স মস্স ক্বচি লোপো হোতি।</p>
<p class="bodytext">নিসিন্নো ৰা সযানো <span class="note">[খু॰ পা॰ ৯.৯]</span> ৰা, সতো সম্পজানো <span class="note">[দী॰ নি॰ ১.২১৭]</span>, নিচ্চং নলোপো।</p>
<p class="bodytext">পঞ্ঞাযন্তো <a name="M0.0525"></a>, পঞ্ঞাযমানো।</p>
<p class="bodytext">কম্মে-ৰিঞ্ঞাযমানো।</p>
<p class="bodytext">কারিতে-ঞাপেন্তো, ঞাপযন্তো, ঞাপযমানো।</p>
<p class="bodytext">কম্মে-ঞাপীযমানো।</p>
<p class="bodytext">কিযাদিগণে-জানন্তো, জানমানো।</p>
<p class="bodytext">কারিতে-জানাপেন্তো, জানাপযমানো।</p>
<p class="bodytext">কম্মে-জানাপীযমানো।</p>
<p class="bodytext">তিট্ঠং, তিট্ঠন্তো, তিট্ঠমানো, সণ্ঠহং, সণ্ঠহন্তো, সণ্ঠহমানো।</p>
<p class="bodytext">কম্মে-উপট্ঠীযমানো।</p>
<p class="bodytext">কারিতে-পতিট্ঠাপেন্তো, পতিট্ঠাপযন্তো, পতিট্ঠাপযমানো।</p>
<p class="bodytext">কম্মে-পতিট্ঠাপীযমানো।</p>
<p class="bodytext">দেন্তো, দদন্তো, দজ্জন্তো, সমাদিযন্তো, দদমানো, দজ্জমানো, সমাদীযমানো।</p>
<p class="bodytext">কম্মে-দীযমানো, দিয্যমানো।</p>
<p class="bodytext">কারিতে-দাপেন্তো, দাপযন্তো, সমাদপযন্তো, রস্সো।</p>
<p class="bodytext">কম্মে-দাপীযমানো, সমাদাপীযমানো।</p>
<p class="bodytext">নিধেন্তো, নিদহন্তো, নিদহমানো, নিধিয্যমানো, নিধাপেন্তো, নিধাপযন্তো, নিধাপযমানো, নিধাপীযমানো, যাযন্তো। যাযন্ত’মনুযাযন্তি <span class="note">[জা॰ ২.২২.১৭৫৩]</span>, যাযমানো মহারাজা, অদ্দা সীদন্তরে নগে <span class="note">[জা॰ ২.২২.৫৬৬]</span>। ৰাযন্তো, ৰাযমানো, নিব্বাযন্তো, পরিনিব্বাযন্তো, নিব্বাযমানো, নিব্বাপেন্তো, নিব্বাপযমানো <a name="M0.0526"></a>, নিব্বাপীযমানো, ওসাযন্তো, ওসাপেন্তো, ওসাপযন্তো, পহাযন্তো, পহাযমানো, জহন্তো, জহমানো, পহীযমানো, পহিয্যমানো, জহীযমানো, হাপেন্তো, হাপযন্তো, হাপযমানো, জহাপেন্তো, জহাপযন্তো, জহাপযমানো, হাপীযমানো, জহাপীযমানো।</p>
<p class="bodytext">ইৰণ্ণেসু-ৰিক্কযন্তো, ৰিক্কিণন্তো, ৰিনিচ্ছযন্তো, ৰিনিচ্ছিনন্তো, নিতো চস্স ছো।</p>
<p class="bodytext">আচযন্তো, আচিনন্তো, জযন্তো, জিনন্তো, ডেন্তো, ডেমানো, নেন্তো, ৰিনেন্তো, নযন্তো, ৰিনযন্তো, নযমানো, নিয্যমানো, নযাপেন্তো, নযাপযমানো, সেন্তো, সযন্তো, সেমানো, সযমানো, সযানো ৰা, পহিণন্তো, পহিণমানো।</p>
<p class="bodytext">উৰণ্ণেসু-চৰন্তো, চৰমানো, ঠানা চাৰন্তো, চাৰযন্তো, চাৰযমানো, জৰন্তো, জৰমানো, অভিত্থৰন্তো, অভিত্থৰমানো, অভিত্থৰীযমানো, সন্ধৰন্তো, সন্ধৰমানো, ধুনন্তো, নিদ্ধুনন্তো, ধুনমানো, নিদ্ধুনমানো, পুনন্তো, রৰন্তো, লুনন্তো, আৰুণন্তো, পসৰন্তো, ৰিস্সৰন্তো।</p>
<p class="bodytext">কম্মে-সুয্যমানো।</p>
<p class="bodytext">কারিতে-সাৰেন্তো, সাৰযন্তো।</p>
<p class="bodytext">স্বাদিগণে-সুণন্তো, সুণমানো।</p>
<p class="bodytext">কারিতে-সুণাপেন্তো, সুণাপযন্তো।</p>
<p class="bodytext">হু-পূজাযং, জুহোন্তো।</p>
<p class="bodytext">পপুব্বো পহুত্তে, পহোন্তো, সম্পহোন্তো।</p>
<p class="bodytext">হূ-সত্তাযং, হোন্তো।</p>
<p class="bodytext">এদন্তেসু-এন্তো <a name="M0.0527"></a>। অত্থং এন্তম্হি সূরিযে <span class="note">[জা॰ ২.২২.২১৮৭ (অত্থঙ্গতম্হি)]</span>, সমেন্তো, অভিসমেন্তো, খাযন্তো, খাযমানো, গাযন্তো, গাযমানো, গাযীযমানো, গাযাপেন্তো, গাযাপযন্তো, অপচাযন্তো, ধম্মং অপচাযমানো, ঝাযন্তো, ঝাযমানো, পজ্ঝাযন্তো, উজ্ঝাযন্তো, নিজ্ঝাযন্তো, অভিজ্ঝাযন্তো।</p>
<p class="bodytext">কারিতে-ঝাপেন্তো, উজ্ঝাপেন্তো, যলোপো।</p>
<p class="bodytext">ভাযন্তো, ভাযমানো, সালিং লাযন্তো, লাযমানো, চীৰরং ৰাযন্তো, ৰাযমানো।</p>
<p class="bodytext">কিলে-কীল়াযং পেমনে চ, কেলাযন্তো, কেলাযমানো, চালেন্তো পিযাযন্তোতি ৰা অত্থো।</p>
<p class="bodytext">গিলে-গেলঞ্ঞে, গিলাযন্তো।</p>
<p class="bodytext">চিনে-অৰমঞ্ঞনে, চিনাযন্তো।</p>
<p class="bodytext">পলে-গতিযং, পলাযন্তো।</p>
<p class="bodytext">মিলে-হানিযং, মিলাযন্তো।</p>
<p class="bodytext">সঙ্কসে-নিৰাসে, সঙ্কসাযন্তো ইচ্চাদি।</p>
<p class="bodytext">অনেকব্যঞ্জনেসু-অস-ভুৰি, ‘‘ন্তমানান্তন্তিযিযুংস্বাদিলোপো’’তি ন্ত, মানেসু আদিলোপো, সন্তো, সমানো, উপাসন্তো, উপাসমানো, উপাসীযমানো, ইচ্ছন্তো, ইচ্ছমানো, ইচ্ছীযমানো, গচ্ছন্তো, গচ্ছমানো, গচ্ছীযমানো।</p>
<p class="bodytext">যস্স পুব্বরূপত্তে-গম্মমানো, অধিগম্মমানো, অনাগতে স্সপুব্বো- ‘‘লভ ৰস ছিদ গম ভিদ রুদানং চ্ছঙ’’ইতি স্সেন সহ ধাত্বন্তস্স চ্ছো, গচ্ছন্তো, গমিস্সন্তো, গচ্ছমানো, গমিস্সমানো, জিরন্তো, জিরমানো, জিয্যন্তো, জিয্যমানো, দহন্তো, দহমানো।</p>
<p class="bodytext">দহস্স <a name="M0.0528"></a> দস্স ডো, ডহন্তো, ডহমানো।</p>
<p class="bodytext">কম্মে-ডয্হমানো।</p>
<p class="bodytext">দিস-পেক্খনে, পস্সন্তো, পস্সমানো, পস্সীযমানো।</p>
<p class="bodytext">কারিতে-দস্সেন্তো, দস্সযন্তো, দস্সযমানো।</p>
<p class="bodytext">লভন্তো, লভমানো।</p>
<p class="bodytext">কম্মে পুব্বরূপং, লব্ভমানো, উপলব্ভমানো।</p>
<p class="bodytext">অনাগতে-লচ্ছন্তো, লভিস্সন্তো, লচ্ছমানো, লভিস্সমানো।</p>
<p class="bodytext">মরন্তো, মরমানো, মিযন্তো, মিযমানো।</p>
<p class="bodytext">যমু-উপরমে, নিযমন্তো, সঞ্ঞমন্তো, সঞ্ঞমমানো, নিযচ্ছন্তো।</p>
<p class="bodytext">কারিতে-নিযামেন্তো।</p>
<p class="bodytext">রুদন্তো, রোদন্তো, রোদমানো।</p>
<p class="bodytext">অনাগতে-রুচ্ছন্তো, রোদিস্সন্তো, রুচ্ছমানো, রোদিস্সমানো।</p>
<p class="bodytext">ৰচন্তো, ৰচমানো।</p>
<p class="bodytext">কম্মে ‘অস্সূ’তি উত্তং, ৰুচ্চমানো।</p>
<p class="bodytext">কারিতে-ৰাচেন্তো, ৰাচযন্তো, ৰাচযমানো।</p>
<p class="bodytext">কম্মে-ৰাচীযমানো।</p>
<p class="bodytext">অনাগতে-‘ৰচ ভুজ মুচ ৰিসানং ক্খঙ’ইতি স্সেন সহ ধাত্বন্তস্স ক্খাদেসো, ৰক্খন্তো, ৰক্খমানো, ৰদন্তো, ৰদমানো, ওৰদন্তো, ওৰদমানো, ৰজ্জন্তো, ৰজ্জমানো।</p>
<p class="bodytext">কম্মে-ৰদীযমানো, ওৰদীযমানো, ওৰজ্জমানো।</p>
<p class="bodytext">কারিতে-ভেরিং ৰাদেন্তো, ৰাদযমানো।</p>
<p class="bodytext">ৰসন্তো <a name="M0.0529"></a> ৰসমানো।</p>
<p class="bodytext">কম্মে পুব্বরূপত্তং, উপৰস্সমানো।</p>
<p class="bodytext">ৰাসেন্তো, ৰাসযন্তো।</p>
<p class="bodytext">অনাগতে-ৰচ্ছন্তো, ৰসিস্সন্তো, ৰচ্ছমানো, ৰসিস্সমানো।</p>
<p class="bodytext">পৰিসন্তো, পৰিসমানো।</p>
<p class="bodytext">কম্মে-পৰিসীযমানো।</p>
<p class="bodytext">অনাগতে-পৰেক্খন্তো, পৰিসিস্সন্তো, পৰেক্খমানো, পৰিসিস্সমানো ইচ্চাদি।</p>
<p class="bodytext">রুধাদিম্হি-রুন্ধন্তো, রুন্ধমানো।</p>
<p class="bodytext">কম্মে-রুন্ধীযমানো।</p>
<p class="bodytext">পুব্বরূপত্তে-রুজ্ঝমানো।</p>
<p class="bodytext">রোধেন্তো, রোধমানো, রোধীযমানো।</p>
<p class="bodytext">ছিন্দন্তো, ছিন্দমানো, ছিন্দীযমানো, ছিজ্জমানো, ছিন্দাপেন্তো, ছিন্দাপযন্তো।</p>
<p class="bodytext">অনাগতে-ছেচ্ছন্তো, ছিন্দিস্সন্তো, ছেচ্ছমানো, ছিন্দিস্সমানো।</p>
<p class="bodytext">ভিন্দন্তো, ভিন্দমানো, ভিন্দীযমানো, ভিজ্জমানো, ভেচ্ছন্তো, ভিন্দিস্সন্তো, ভেচ্ছমানো, ভিন্দিস্সমানো।</p>
<p class="bodytext">ভুঞ্জন্তো, ভুঞ্জমানো।</p>
<p class="bodytext">কম্মে-ভুঞ্জীযমানো।</p>
<p class="bodytext">পুব্বরূপত্তে-ভুজ্জমানো।</p>
<p class="bodytext">ভোজেন্তো, ভোজযন্তো, ভোজযমানো, ভোজীযমানো।</p>
<p class="bodytext">অনাগতে-ভোক্খন্তো <a name="M0.0530"></a>, ভুঞ্জিস্সন্তো, ভোক্খমানো, ভুঞ্জিস্সমানো।</p>
<p class="bodytext">মুঞ্চন্তো, মুঞ্চমানো, মুঞ্চীযমানো, মুচ্চমানো।</p>
<p class="bodytext">অনাগতে-মোক্খন্তো, মুঞ্চিস্সন্তো, মোক্খমানো, মুঞ্চিস্সমানো ইচ্চাদি।</p>
<p class="bodytext">দিৰাদিম্হি সুদ্ধকত্তুরূপং সুদ্ধকম্মরূপঞ্চ পুব্বরূপে সদিসমেৰ, দিব্বন্তো, দিব্বমানো, দিব্বীযমানো।</p>
<p class="bodytext">পুব্বরূপত্তে-দিব্বমানো।</p>
<p class="bodytext">ছিজ্জন্তো, ছিজ্জমানো, ছেদাপেন্তো, ছেদাপযমানো।</p>
<p class="bodytext">বুজ্ঝন্তো, বুজ্ঝমানো, বুজ্ঝীযমানো, বোধেন্তো, বোধযন্তো, বোধযমানো।</p>
<p class="bodytext">মুচ্চন্তো, মুচ্চমানো, মোচেন্তো, মোচযন্তো, মোচযমানো, মোচীযমানো।</p>
<p class="bodytext">যুজ্জন্তো, যুজ্জমানো ইচ্চাদি।</p>
<p class="bodytext">স্বাদিম্হি-সুণন্তো, সুণমানো।</p>
<p class="bodytext">কম্মে-সুয্যমানো।</p>
<p class="bodytext">কারিতে-সাৰেন্তো, সাৰযন্তো, সাৰযমানো।</p>
<p class="bodytext">পাপুণন্তো, ধম্মং পরিযাপুণন্তো, পরিযাপুণমানো, পাপুণীযমানো, পাপীযমানো।</p>
<p class="bodytext">কারিতে-পাপেন্তো, পাপযন্তো, পাপযমানো।</p>
<p class="bodytext">পরি, সংপুব্বো-পরিসমাপেন্তো, পরিসমাপযন্তো, পরিসমাপযমানো, পরিসমাপীযমানো।</p>
<p class="bodytext">সক্কুণন্তো, আৰুণন্তো ইচ্চাদি।</p>
<p class="bodytext">কিযাদিম্হি-কিণন্তো, কিণাপেন্তো, ৰিক্কযন্তো ইচ্চাদি।</p>
<p class="bodytext">তনাদিম্হি-তনোন্তো <a name="M0.0531"></a>, করোন্তো, কুব্বন্তো, কুব্বমানো, ক্রুব্বন্তো, ক্রুব্বমানো, কুরুমানো, কযিরন্তো, কযিরমানো।</p>
<p class="bodytext">কম্মে-করীযমানো, কয্যমানো, ‘তৰগ্গৰরণানং যে চৰগ্গবযঞা’তি ধাত্বন্তস্স যাদেসো।</p>
<p class="bodytext">সঙ্খরোন্তো, অভিসঙ্খরোন্তো।</p>
<p class="bodytext">কারিতে-কারেন্তো, কারযন্তো, কারযমানো, কারীযমানো।</p>
<p class="bodytext">সক্কোন্তো ইচ্চাদি।</p>
<p class="bodytext">চুরাদিম্হি-চোরেন্তো, চোরযন্তো, চোরযমানো, থেনেন্তো, থেনযন্তো, থেনযমানো, চিন্তেন্তো, চিন্তযন্তো, চিন্তযমানো, চিন্তীযমানো, চিন্তাপেন্তো, চিন্তাপযন্তো, চিন্তাপযমানো, চিন্তাপীযমানো ইচ্চাদি।</p>
<p class="bodytext">তিতিক্খন্তো, তিতিক্খমানো, তিতিক্খীযমানো, তিতিক্খাপেন্তো, তিতিক্খাপযন্তো, তিতিক্খাপযমানো, ৰীমংসন্তো, তিকিচ্ছন্তো, চিকিচ্ছন্তো, ৰিচিকিচ্ছন্তো।</p>
<p class="bodytext">ভুঞ্জিতুং ইচ্ছতীতি বুভুক্খন্তো, ঘসিতুং ইচ্ছতীতি জিঘচ্ছন্তো, পাতুং পরিভুঞ্জিতুং ইচ্ছতীতি পিপাসন্তো, গোত্তুং সংৰরিতুং ইচ্ছতীতি জিগুচ্ছন্তো, হরিতুং পরিযেসিতুং ইচ্ছতীতি জিগীসন্তো, ৰিজেতুং ইচ্ছতীতি ৰিজিগীসন্তো।</p>
<p class="bodytext">পব্বতো ৰিয অত্তানং চরতীতি পব্বতাযন্তো, পব্বতাযমানো, পিযাযন্তো, মেত্তাযন্তোইচ্চাদীনি চ যোজেতব্বানি।</p>
<p class="centered">ইতি ন্ত, মানপচ্চযরাসি।</p>
<p class="subhead">ণ্যাদিপচ্চযরাসি</p>
<p class="bodytext">অথ <a name="M0.0532"></a> ণ্য, য, যকপচ্চযন্তা ৰুচ্চন্তে।</p>
<p class="bodytext"><a name="para777"></a><span class="paranum">৭৭৭</span>. <span class="bld">ঘ্যণ</span>।</p>
<p class="bodytext">ভাৰ, কম্মেসু ঘ, ণানুবন্ধো যপচ্চযো হোতি। ঘানুবন্ধো ‘কগাচজানং ঘানুবন্ধে’তিআদীসু ৰিসেসনত্থো। ণানুবন্ধো ৰুদ্ধিদীপনত্থো। এৰং সব্বত্থ।</p>
<p class="bodytext">অনুভৰিতব্বোতি অনুভাৰিযো ভোগো পুরিসেন, অনুভাৰিযং সুখং, অনুভাৰিযা সম্পত্তি।</p>
<p class="bodytext"><a name="para778"></a><span class="paranum">৭৭৮</span>. <span class="bld">আস্সে চ</span>।</p>
<p class="bodytext">আদন্তধাতূনং আস্স এ হোতি ঘ্যণম্হি। চসদ্দেন ইৰণ্ণধাতূনং আগমঈকারস্স চ এত্তং।</p>
<p class="bodytext">অক্খাতব্বং কথেতব্বন্তি অক্খেয্যং।</p>
<p class="bodytext">যস্স দ্বিত্তং, সঙ্খাতব্বন্তি সঙ্খ্যেয্যং, সঙ্খাতুং অসক্কুণেয্যন্তি অসঙ্খ্যেয্যং, গাযিতব্বন্তি গেয্যং-সগাথকং সুত্তং, ঘাযিতুং অরহতীতি ঘেয্যং, ঘাযনীযং, অপচাযিতুং অরহতীতি অপচেয্যং, ঞাতুং অরহতীতি ঞেয্যং, আজানিতুং অরহতীতি অঞ্ঞেয্যং, ৰিঞ্ঞেয্যং, অভিঞ্ঞেয্যং, পরিঞ্ঞেয্যং।</p>
<p class="bodytext">ঈআগমে-জানিযং, ৰিজানিযং, ঈস্স রস্সো।</p>
<p class="bodytext">জানেয্যং, ৰিজানেয্যং, অধিট্ঠাতব্বন্তি অধিট্ঠেয্যং, অধিট্ঠহেয্যং, দাতব্বন্তি দেয্যং, আদাতব্বন্তি আদেয্যং, সদ্দহিতুং অরহতীতি সদ্দহেয্যং, ৰিধাতুং অরহতীতি ৰিধেয্যং, ন ৰিধেয্যং অৰিধেয্যং-অনত্তলক্খণং, মারস্স আণা দহতি এত্থাতি মারধেয্যং, মচ্চুধেয্যং, সন্নিহিতব্বন্তি সন্নিধেয্যং, অভিধাতব্বং কথেতব্বন্তি অভিধেয্যং, পিদহিতব্বন্তি পিধেয্যং, অলোপো, অপিধেয্যং ৰা, পাতব্বন্তি পেয্যং, মিনেতব্বন্তি মেয্যং, পমেতব্বন্তি <a name="M0.0533"></a> পমেয্যং, উপেচ্চ মিনিতুং অরহতীতি উপমেয্যং, হাতব্বন্তি হেয্যং, পহেয্যং, পজহেয্যং।</p>
<p class="bodytext">ইৰণ্ণেসু-অজ্ঝাযিতব্বন্তি অজ্ঝেয্যং, অধিযেয্যং, উপেতব্বন্তি উপেয্যং, ৰিক্কিণিতব্বন্তি ৰিক্কেয্যং, ৰিক্কাযিযং, ৰিক্কাযেয্যং, ৰিক্কিণেয্যং ৰা, ৰিচিনিতব্বন্তি ৰিচেয্যং, ৰিচিনেয্যং, জেতব্বন্তি জেয্যং, ৰিজেয্যং, নেতব্বন্তি নেয্যং, ৰিনেয্যং, অধিসযিতব্বন্তি অধিসেয্যং, পহিতব্বন্তি পাহেয্যং, পহিণেয্যং ৰা।</p>
<p class="bodytext">উৰণ্ণেসু ৰুদ্ধিআৰাদেসো, কু-সদ্দে, কুয্যতীতি কাৰেয্যং।</p>
<p class="bodytext">ঈস্স অভাৰে ৰস্স বত্তং রস্সো চ, কব্যং।</p>
<p class="bodytext">পুব্বরূপত্তে কব্বং, চাৰেতব্বন্তি চাৰেয্যং, জৰিতব্বন্তি জৰেয্যং, অভিত্থৰিতব্বন্তি অভিত্থৰেয্যং, ভৰিতুং অরহতীতি ভব্বং। জুহোতব্বন্তি হব্যং-সপ্পি।</p>
<p class="bodytext">এদন্তেসু-অপচাযিতব্বন্তি অপচেয্যং, অপচাযিযং।</p>
<p class="bodytext">ৰে-তন্তসন্তানে, ৰেতব্বন্তি ৰেয্যং।</p>
<p class="bodytext">ৰচ, ভজ, ভুজ, যুজাদীহি ঘ্যণ্পচ্চযো।</p>
<p class="bodytext"><a name="para779"></a><span class="paranum">৭৭৯</span>. <span class="bld">কগা চজানং ঘানুবন্ধে</span> <span class="note">[ক॰ ৬২৩; রূ॰ ৫৫৪; নী॰ ১২২৯]</span>।</p>
<p class="bodytext">চ, জানং ধাত্বন্তানং ক, গা হোন্তি ঘানুবন্ধে পচ্চযে পরে।</p>
<p class="bodytext">ৰত্তব্বন্তি ৰাক্যং, ৰাক্কং, ৰাচ্চং, ৰাচেয্যং ৰা।</p>
<p class="bodytext">ভজ-সেৰাযং, ভজিতব্বন্তি ভাগ্যং, ভগ্গং, ভুঞ্জিতব্বন্তি ভোগ্যং, ভোগ্গং, যুঞ্জিতব্বন্তি যোগ্যং, যোগ্গং।</p>
<p class="bodytext"><a name="para780"></a><span class="paranum">৭৮০</span>. <span class="bld">ৰদাদীহি যো</span> <span class="note">[ক॰ ৫৪১; রূ॰ ৫৫২; নী॰ ১১২৬]</span>।</p>
<p class="bodytext">ৰদাদীহি ভাৰ, কম্মেসু বহুলং যো হোতি।</p>
<p class="bodytext">ভুঞ্জিভব্বন্তি <a name="M0.0534"></a> ভোজ্জং, খাদিতব্বন্তি খজ্জং, ৰিতুদিতব্বন্তি ৰিতুজ্জং, পনুদিতব্বন্তি পনুজ্জং, পজ্জিতব্বন্তি পজ্জং, মজ্জতি এতেনাতি মজ্জং।</p>
<p class="bodytext">মুদ-হাসে, পমোদতি এতেনাতি পামোজ্জং, ৰদীযতীতি ৰজ্জং।</p>
<p class="bodytext">ৰধ-হিংসাযং, ৰধিতব্বন্তি ৰজ্ঝং, ৰিজ্ঝিতব্বন্তি ৰিজ্ঝং, পুনন্তি সুজ্ঝন্তি সত্তা এতেনাতি পুঞ্ঞং, নাগমো।</p>
<p class="bodytext">ৰিহঞ্ঞতে ৰিহঞ্ঞং, ৰপিযতেতি ৰপ্পং, সুপনং সোপ্পং, লভিতব্বন্তি লব্ভং, গন্তব্বন্তি গম্মং, দমিতুং অরহতীতি দম্মং, রমিতব্বন্তি রম্মং, অভিরম্মং, নিসামীযতে নিসম্মং, ৰিসমীযতে ৰিসম্মং, ফুসীযতেতি ফস্সো, উস্স অত্তং।</p>
<p class="bodytext">সাসিতব্বোতি সিস্সো, ‘সাসস্স সিসা’তি সিত্তং।</p>
<p class="bodytext"><span class="bld">গহ, গুহ, গরহ, দুহ, ৰহ, সহ</span>।</p>
<p class="bodytext"><a name="para781"></a><span class="paranum">৭৮১</span>. <span class="bld">গুহাদীহি যক</span> <span class="note">[ক॰ ৫৪১; রূ॰ ৫৫২; নী॰ ১১২৬]</span>।</p>
<p class="bodytext">এতেহি ভাৰ, কম্মেসু বহুলং যক হোতি, হস্স ৰিপল্লাসো।</p>
<p class="bodytext">গহেতব্বন্তি গয্হং, গুহিতব্বন্তি গুয্হং।</p>
<p class="bodytext">গরহ-নিন্দাযং, গরহিতব্বন্তি গারয্হং, দুহিতব্বন্তি দুয্হং, ৰহিতব্বন্তি ৰয্হং।</p>
<p class="bodytext">সহ-সাহসে, সহিতব্বন্তি সয্হং, পসয্হং।</p>
<p class="bodytext"><a name="para782"></a><span class="paranum">৭৮২</span>. <span class="bld">কিচ্চ ঘচ্চ ভচ্চ গব্ব ল্যা</span> <span class="note">[‘…বব্বলেয্যা’ (বহূসু)]</span>।</p>
<p class="bodytext">এতে সদ্দা যপচ্চযন্তা সিজ্ঝন্তি, ইমিনা যপচ্চযং কত্বা তেন সহ করস্স কিচ্চং, হনস্স ঘচ্চং, ভরস্স ভচ্চং, গুস্স গব্বং, লিস্স ল্যত্তং কত্বা সিজ্ঝন্তি।</p>
<p class="bodytext">করীযতেতি <a name="M0.0535"></a> কিচ্চং, কিচ্চযং ৰা, হঞ্ঞতেতি ঘচ্চং, হচ্চং ৰা, ভরীযতেতি ভচ্চং।</p>
<p class="bodytext">গু-দব্বে, গুযতে গব্বং, পটিসল্লীযতে পটিসল্যং।</p>
<p class="bodytext">ৰিসেসৰিধানং –</p>
<p class="bodytext">ভর-ভরণে, ভরিতব্বন্তি ভারিযং, হরিতব্বন্তি হারিযং, ভাজেতব্বন্তি ভাজিযং, ভাজেয্যং, উপাসিতব্বন্তি উপাসিযং, ইচ্ছিতব্বন্তি ইচ্ছেয্যং, অধিগন্তব্বন্তি অধিগমেয্যং ইচ্চাদি।</p>
<p class="bodytext">রুন্ধিতব্বন্তি রুন্ধেয্যং, ছিন্দিতব্বন্তি ছিন্দেয্যং, ছেজ্জং ইচ্চাদি।</p>
<p class="bodytext">দিব্বিতব্বন্তি দিব্বেয্যং, দিব্বং, বুজ্ঝিতব্বন্তি বুজ্ঝেয্যং, বোধেয্যং, বোজ্ঝং ইচ্চাদি।</p>
<p class="bodytext">সোতব্বন্তি সুণেয্যং, পাপুণিতব্বন্তি পাপুণেয্যং, সক্কুণিতব্বন্তি সক্কুণেয্যং, ন সক্কুণেয্যং অসক্কুণেয্যং ইচ্চাদি।</p>
<p class="bodytext">তনিতব্বন্তি তানেয্যং, তঞ্ঞং, কাতব্বন্তি কারিযং, কয্যং।</p>
<p class="bodytext">চোরেতব্বন্তি চোরেয্যং, থেনীযতে থেয্যং, নস্স পররূপত্তং, চিন্তেতব্বন্তি চিন্তেয্যং, ন চিন্তেয্যং অচিন্তেয্যং, অচিন্তিযং, মন্তেয্যং, মন্তিযং, ৰেদিযং, ৰেদেয্যং ইচ্চাদি।</p>
<p class="bodytext">তিতিক্খেয্যং, ৰীমংসেয্যং ইচ্চাদি চ যোজেতব্বানি।</p>
<p class="centered">ইতি ণ্যাদিপচ্চযরাসি।</p>
<p class="subhead">অআদিপচ্চযরাসি</p>
<p class="bodytext">অথ অ, অণ, ঘক, ঘণপচ্চযন্তা ৰুচ্চন্তে।</p>
<p class="bodytext"><a name="para783"></a><span class="paranum">৭৮৩</span>. <span class="bld">ভাৰকারকেস্বঘণঘক</span> <span class="note">[‘ভাৰকারকেস্বঘণঘকা’ (বহূসু)]</span>।</p>
<p class="bodytext">ভাৰে ছসু কারকেসু চ ক্রিযত্থা পরং অ, ঘণ, ঘকপচ্চযা হোন্তি কম্মাদিম্হি ৰা অকম্মাদিম্হি ৰা।</p>
<p class="bodytext"><a name="para784"></a><span class="paranum">৭৮৪</span>. <span class="bld">ক্বচণ</span>।</p>
<p class="bodytext">কম্মুপপদম্হা <a name="M0.0536"></a> ক্রিযত্থা পরং কত্তরি এৰ ক্বচি অণ হোতি।</p>
<p class="bodytext"><span class="bld">অ, অণ, ঘক, ঘণ</span>।</p>
<p class="bodytext">অম্হি তাৰ –</p>
<p class="bodytext">অগ্গং জানাতীতি অগ্গঞ্ঞো, ৰংসং জানাতীতি ৰংসঞ্ঞো, মগ্গে তিট্ঠতীতি মগ্গট্ঠো-পুরিসো, মগ্গট্ঠা-ইত্থী, মগ্গট্ঠং-ঞাণং। এৰং ফলট্ঠো, থলট্ঠো, জলট্ঠো, পব্বতট্ঠো, ভূমট্ঠো।</p>
<p class="bodytext">গো ৰুচ্চতি ঞাণং সদ্দো চ, গৰং তাযতি রক্খতীতি গোত্তং, পরিতো ভযং তাযতি রক্খতীতি পরিত্তং, অন্নং দেতীতি অন্নদো। এৰং ৰত্থদো, ৰণ্ণদো, যানদো, সুখদো, দীপদো, চক্খুদো, দাযং আদদাতীতি দাযাদো, পারং গন্তুং দেতীতি পারদো-রসো।</p>
<p class="bodytext">অন্নং দদাতীতি অন্নদদো, দ্বিত্তং পুব্বস্স রস্সো চ।</p>
<p class="bodytext">পুরিন্দদো, মহাৰুত্তিনা পুরসদ্দে অস্স ইত্তং বিন্দাগমো চ।</p>
<p class="bodytext">সব্বং দদাতীতি সব্বদদো, সচ্চং সন্ধেতীতি সচ্চসন্ধো, জনং সন্ধেতীতি জনসন্ধো।</p>
<p class="bodytext">ককু ৰুচ্চতি গুণরাসি, ককুং সন্ধেতীতি ককুসন্ধো, গাৰোপাতি রক্খতীতি গোপো-পুরিসো, গোপস্স ভরিযা গোপী।</p>
<p class="bodytext">কস্সং ৰুচ্চতি খেত্তং, কস্সং পাতি রক্খতীতি কস্সপো।</p>
<p class="bodytext">ভূ ৰুচ্চতি পথৰী, ভুং পাতি রক্খতীতি ভূপো। এৰং ভূমিপো।</p>
<p class="bodytext">পাদেন মূলেন পথৰীরসং আপোরসঞ্চ পিৰতীতি পাদপো, সুট্ঠু ভাতি দিব্বতীতি সুভো, ন মমাযতীতি অমমো, দ্বে অনত্থে লাতি গণ্হাতীতি বালো, বহুং লাতি গণ্হাতীতি বহুলো, রাহু ৰিয লাতি গণ্হাতীতি রাহুলো, আদীনং</p>
<p class="bodytext">দুক্খং <a name="M0.0537"></a> ৰাতি বন্ধতীতিআদীনৰো, অণ্ণং উদকরাসিং ৰাতি বন্ধতীতি অণ্ণৰো ইচ্চাদি।</p>
<p class="bodytext">অণম্হি –</p>
<p class="bodytext"><a name="para785"></a><span class="paranum">৭৮৫</span>. <span class="bld">আস্সাণাপিম্হি যুক</span>।</p>
<p class="bodytext">ণাপিৰজ্জিতে ণানুবন্ধে পচ্চযে পরে আদন্তস্স ধাতুস্স অন্তে যুক হোতি, যাগমোতি অত্থো।</p>
<p class="bodytext">ঞাতব্বো বুজ্ঝিতব্বোতি ঞাযো-যুত্তি, ঞাযতি অমতং পদং এতেনাতি ঞাযো-অরিযমগ্গো, পটিচ্চ তিট্ঠতীতি পতিট্ঠাযো, দাতব্বোতি দাযো-আমিসদাযো, ধম্মদাযো, খীরং পিৰতীতি খীরপাযো, ধঞ্ঞং মিনাতীতি ধঞ্ঞমাযো, ৰাতি গচ্ছতীতি ৰাযো ইচ্চাদি।</p>
<p class="bodytext">ইৰণ্ণেসু অম্হি তাৰ –</p>
<p class="bodytext">এতি পৰত্ততীতি আযো, সমেতীতি সমযো, ৰেতি ৰিনস্সতীতি ৰযো-মন্দাদি, ৰিগমনং ৰিনস্সনং ৰযো-ভঙ্গো, উদযনং উদযো, সমুদযনং সমুদযো, সমুদেতি ফলং এতেনাতি ৰা সমুদযো, অতিচ্চ অযনং পৰত্তনং অচ্চযো, পটিচ্চ ফলং এতি এতস্মাতি পচ্চযো, কিণনং কযো, ৰিক্কিণনং ৰিক্কযো, খীযনং খযো, খীযন্তি এত্থাতি ৰা খযো, রাগস্স খযো রাগক্খযো, চযনং চযো, আচযো, উচ্চযো, সমুচ্চযো, উপচযো, ধম্মং ৰিচিনন্তি এতেনাতি ধম্মৰিচযো, জযনং জযো, ৰিজযো, পরাজযো, নিয্যতি এতেনাতি নযো-ৰিধি, ৰিনেতি এত্থ, এতেনাতি ৰা ৰিনযো, সুখেন নেতব্বো ঞাতব্বোতি সুনযো, দুক্খেন নেতব্বো ঞাতব্বোতি দুন্নযো, পাতব্বোতি পযো-জলং খীরঞ্চ।</p>
<p class="bodytext">রি-কম্পনে, নিচ্চং রযন্তি ফন্দন্তি দুক্খপ্পত্তা সত্তা এত্থাতি নিরযো, অল্লীযনং আলযো, নিলিযনং নিলযো, সযনং সযো, ভুসো সেন্তি এত্থাতি আসযো, অজ্ঝাসযো, ৰিসেসেন <a name="M0.0538"></a> সেন্তি এত্থাতি ৰিসযো, নিস্সায নং সেতি পৰত্ততি এত্থাতি নিস্সযো, উপনিস্সযো, অনুসেতীতি অনুসযো ইচ্চাদি।</p>
<p class="bodytext">অণম্হি –</p>
<p class="bodytext">অযনং ৰড্ঢনং আযো, আযম্হা অপেতো অপাযো, আযেন উপেতো উপাযো, সমুদেতি এত্থাতি সমুদাযো, সমৰেতি এত্থাতি সমৰাযো, পরিযাযো, ৰিপরিযাযো, নেতব্বোতি নাযো <span class="note">[ঞাযো?]</span>, নীযতি এতেনাতি ৰা নাযো, ভূমিযং সেতীতি ভূমিসাযো ইচ্চাদি।</p>
<p class="bodytext">উৰণ্ণেসু অম্হি তাৰ –</p>
<p class="bodytext">চৰনং চৰো, জৰনং জৰো, অভিত্থৰনং অভিত্থৰো, ভুসং দৰতি হিংসতীতি উপদ্দৰো, সন্ধৰনং সন্ধৰো, মিত্তভাৰেন সন্ধৰো মিত্তসন্ধৰো, ভৰতীতি ভাৰো, ৰিভৰনং ৰিভৰো, সম্ভৰনং সম্ভৰো, সম্ভৰতি এতস্মাতি ৰা সম্ভৰো, অধিভৰনং অধিভৰো, অভিভৰো, পরিভৰো, পরাভৰনং ৰিনস্সনং পরাভৰো, রৰতীতি রৰো-সদ্দো, লুননং লৰো, পসৰতীতি পস্সাৰো, আসৰতীতি আসৰো, পটিমুখং সৰনং পটিস্সৰো ইচ্চাদি।</p>
<p class="bodytext">অণম্হি –</p>
<p class="bodytext">ভৰনং ভাৰো, ভৰন্তি সদ্দ, বুদ্ধিযো এতেনাতি ভাৰো, সালিং লুনাতীতি সালিলাৰো, কুচ্ছিতেন সৰতি সন্দতীতি কসাৰো ইচ্চাদি।</p>
<p class="bodytext">এদন্তেসু অণম্হি –</p>
<p class="bodytext">মহাৰুত্তিনা এস্স আযত্তং, মন্তং অজ্ঝেতীতি মন্তজ্ঝাযো, ৰজ্জাৰজ্জং উপেচ্চ ঝাযতীতি উপজ্ঝাযো-থেরো, উপজ্ঝাযিনীথেরী।</p>
<p class="bodytext">দে-পালনে <a name="M0.0539"></a>, অত্তনি নিলীনং দযতি রক্খতীতি দাযো, মিগদাযো, তন্তং ৰাযতীতি তন্তৰাযো।</p>
<p class="bodytext">ব্হে-অব্হানে, <span class="bld">ব্হী</span>যতীতি ব্হযো-নামং, রস্সত্তং, আপুব্বো অব্হযো ইচ্চাদি।</p>
<p class="bodytext">অনেকব্যঞ্জনেসু অম্হি তাৰ –</p>
<p class="bodytext">কমনং কমো, পক্কমো, অভিক্কমো, পটিক্কমো, চঙ্কমতি এত্থাতি চঙ্কমো, হিতং করোতীতি হিতক্করো, দুক্খেন কাতব্বোতি দুক্করো-অত্থো, দুক্করা-পটিপদা, দুক্করং-কম্মং, সুখেন কাতব্বোতি সুকরো, ঈসং কাতব্বোতি ঈসক্করো, দীপং করোতীতি দীপঙ্করো, অলুত্তসমাসো।</p>
<p class="bodytext">আগচ্ছতীতি আগমো, আগমনং ৰা আগমো, সঙ্গমনং সঙ্গমো, সমাগমো, পগ্গণ্হনং পগ্গহো, সঙ্গণ্হনং সঙ্গহো, সঙ্গয্হন্তি এত্থ, এতেনাতি ৰা সঙ্গহো, অনুগ্গহো, পটিগ্গহো, গাৰো চরন্তি এত্থাতি গোচরো, কামে অৰচরতীতি কামাৰচরো, উরং ছাদেতীতি উরচ্ছদো, জিরতি এতেনাতি জরো, ৰেস্সং তরতীতি ৰেস্সন্তরো, অলুত্তসমাসো।</p>
<p class="bodytext">রথে অত্থরতীতি রথত্থরো, অস্সত্থরো, অরিং দমেতীতি অরিন্দমো, ভগং দরতি ভিন্দতীতি ভগন্দরো, যুগং রৰি’ন্দুদ্বযং ধারেতীতি যুগন্ধরো, ধম্মং ধারেতীতি ধম্মধরো, পজ্জতেতি পদং, সিক্খা এৰ পদং সিক্খাপদং, সুখেন ভরিতব্বোতি সুভরো, দুক্খেন ভরিতব্বোতি দুব্ভরো, ন মরতীতি অমরো-দেৰো, নিযমনং নিযমো, সংযমনং সংযমো, সিরস্মিং রুহতীতি সিরোরুহো, সুখেন লব্ভতীতি সুলভো, দুক্খেন লব্ভতীতি দুল্লভো, সংৰরিতব্বোতি সংৰরো, ৰুচ্চতীতি ৰচো, সুব্বচো, দুব্বচো, ৰারিং ৰহতীতি <a name="M0.0540"></a> ৰারিৰহো, সরতি গচ্ছতীতি সরো, মনং হরতীতি মনোহরো ইচ্চাদি।</p>
<p class="bodytext">অণম্হি –</p>
<p class="bodytext">কমু-ইচ্ছা, কন্তীসু, কামেতীতি কামো, কামীযতীতি ৰা কামো, অত্থং কামেতীতি অত্থকামো, করণং কারো, পকারো, আকারো, ৰিকারো, উপকারো, অপকারো, কুম্ভং করোতীতি কুম্ভকারো, রথকারো, মালকারো, সঙ্খরণং সঙ্খারো, সঙ্খরীযতীতি ৰা সঙ্খারো, সঙ্খরোতীতি ৰা সঙ্খারো, পরিক্খারো, পুরক্খারো, গচ্ছন্তি পৰত্তন্তি কামা এত্থাতি গামো, গণ্হাতীতি গাহো, পত্তং গণ্হাতীতি পত্তগাহো, রস্মিং গণ্হাতীতি রস্মিগাহো, ৰিচরণং ৰিচারো, উপেচ্চ চরতীতি উপচারো, গামং উপেচ্চ চরতীতি গামূপচারো, জিরতি হিরী ভিজ্জতি এতেনাতি জারো, কিচ্ছেন তরিতব্বোতি কন্তারো, মহাৰুত্তিনা কিচ্ছস্স কত্তং, বিন্দাগমো, ৰাল়কন্তারো, যক্খকন্তারো, অত্থরণং অত্থারো, কথিনস্স অত্থারো কথিনত্থারো, দরতি ভিন্দতি কুলৰিভাগং গচ্ছতি এতেন জনেনাতি দারো, কুং পথৰিং দারেতীতি কুদারো, রস্স লো, কুদালো।</p>
<p class="bodytext">ভুসো ক্রিযং ধারেতীতি আধারো, পত্তাধারো, পটিসন্ধারণং পটিসন্ধারো, পজ্জতি এতেনাতি পাদো, উপ্পজ্জনং উপ্পাদো, পটিচ্চ সমুপ্পজ্জনং পটিচ্চসমুপ্পাদো, ভরিতব্বো ৰহিতব্বোতি ভারো, সম্ভরীযতি সন্নিচীযতীতি সম্ভারো, বোধিসম্ভারো, দব্বসম্ভারো, মারেতীতি মারো, কিলেসমারো, খন্ধমারো, মচ্চুমারো, নিযামেতীতি নিযামো, ধম্মনিযামো, কম্মনিযামো, আরূহতীতি আরোহো, রুক্খং আরূহতীতি রুক্খারোহো, হত্থারোহো, অস্সারোহো, রথারোহো, লব্ভতীতি লাভো, পটিলাভো, নিৰরণং নিৰারো, পরিৰারেতীতি পরিৰারো, ৰহতীতি ৰাহো, আৰাহো, ৰিৰাহো, সরতি অদ্ধানং পৰত্ততীতি <a name="M0.0541"></a> সারো, ৰিরূপেন পটিসরণং পুনপ্পুনং চিন্তনং ৰিপ্পটিসারো, পহরণং পহারো, আহারো, নীহারো, ৰিহারো, অভিহারো, পরিহারো।</p>
<p class="bodytext"><a name="para786"></a><span class="paranum">৭৮৬</span>. <span class="bld">হনস্স ঘাতো ণানুবন্ধে</span> <span class="note">[ক॰ ৫৯১; রূ॰ ৫৪৪; নী॰ ১১৯৫]</span>।</p>
<p class="bodytext">ণানুবন্ধে পচ্চযে পরে হনস্স ঘাতো হোতি।</p>
<p class="bodytext">হননং ঘাতো, ৰিহঞ্ঞনং ৰিঘাতো, উপহননং উপঘাতো, পটিহননং পটিঘাতো।</p>
<p class="bodytext">ঘকপচ্চযে ৰুদ্ধি নত্থি, ‘মনানং নিগ্গহীত’ন্তি ধাত্বানুবন্ধস্সপি নস্স নিগ্গহীতং ৰগ্গন্তো চ, ‘কগা চজানং ঘানুবন্ধে’তি ঘানুবন্ধে পচ্চযে পরে ধাত্বন্তানঞ্চ, জানং ক, গা হোন্তি, নিপচ্চতীতি নিপকো।</p>
<p class="bodytext">ভন্জ-ভিজ্জনে ৰিভাগে চ, ভঞ্জনং ভঙ্গো, ৰিভজ্জনং ৰিভঙ্গো, ৰিভজীযন্তি ধম্মা এত্থ, এতেনাতি ৰা ৰিভঙ্গো, খন্ধৰিভঙ্গো, ধাতুৰিভঙ্গো।</p>
<p class="bodytext">রন্জ-রাগে, রঞ্জনং রঙ্গো, রঞ্জন্তি সত্তা এত্থাতি রঙ্গো।</p>
<p class="bodytext">সন্জ-সঙ্গে, সঞ্জনং সঙ্গো, পসজ্জনং লগ্গনং পসঙ্গো, আসজ্জতীতি আসঙ্গো, উত্তরি আসঙ্গো উত্তরাসঙ্গো।</p>
<p class="bodytext">সজ-সজ্জনে, অতিসজ্জনং সম্বোধনং অতিসগ্গো, গস্স দ্বিত্তং।</p>
<p class="bodytext">নিস্সজ্জনং নিস্সগ্গো, পটিনিস্সগ্গো, ৰিস্সজ্জনং ৰিস্সগ্গো, সংসজ্জনং মিস্সীকরণং সংসগ্গো, যুজ্জতি এত্থাতি যুগং, কলিযুগং, সকটযুগং, পিতামহযুগং, নিতুদনং নিতুদো, পনুদনং পনুদো, উদ্ধং ভিজ্জতীতি উব্ভিদো, কোৰিদতীতি কোৰিদো, পকারেন কুজ্ঝতীতি পকুধো, বুজ্ঝতীতি বুধো-পণ্ডিতো, মুয্হতীতি মোমূহো, লোলুপ্পতীতি লোলুপ্পো, আদিদ্বিত্তং ওত্তঞ্চ ইচ্চাদি।</p>
<p class="bodytext">ঘণপচ্চযে-পচনং <a name="M0.0542"></a> পাকো, পচ্চতীতি ৰা পাকো, ৰিপাকো, ৰিৰিচ্চনং ৰিৰেকো, সিঞ্চনং সেকো, অভিসেকো, সোচনং সোকো, চজনং চাগো, ভজনং ভাগো, ভুঞ্জনং ভোগো, সহ ভোগো সম্ভোগো, পরিভোগো, আভুজনং আভোগো, ওভুজনং ওভোগো।</p>
<p class="bodytext">যজ-পূজাযং, যজনং যাগো, আমিসযাগো, ধম্মযাগো, যুজ্জনং যোগো, পযোগো, আযোগো, ৰিযোগো, অনুযোগো, উপযুজ্জিতব্বোতি উপযোগো, লুজ্জতীতি লোকো, মহাৰুত্তিনা গস্স কত্তং, কামলোকো, রূপলোকো, সংৰিজ্জনং সংৰেগো ইচ্চাদি।</p>
<p class="bodytext"><a name="para787"></a><span class="paranum">৭৮৭</span>. <span class="bld">অনঘণস্বাপরীহি ল়ো</span> <span class="note">[ক॰ ৬১৪; রূ॰ ৫৮১; নী॰ ১২১৯]</span>।</p>
<p class="bodytext">আ, পরীহি পরস্স দহস্স ল়ো হোতি অন, ঘণপচ্চযেসু।</p>
<p class="bodytext">পরিদয্হনং পরিল়াহো, ‘দহস্স দস্স ডো’তি ৰিকপ্পেন ডাদেসো, দয্হনং ডাহো, দাহো ৰা।</p>
<p class="centered">ইতি অআদিপচ্চযরাসি।</p>
<p class="subhead">অনপচ্চযরাসি</p>
<p class="bodytext">অথ অনপচ্চযন্তা ৰুচ্চন্তে।</p>
<p class="bodytext"><a name="para788"></a><span class="paranum">৭৮৮</span>. <span class="bld">অনো</span>।</p>
<p class="bodytext">ভাৰে চ ছসু কারকেসু চ ক্রিযত্থা অনপচ্চযো হোতি, আদন্তেসু পরস্সরলোপো, অলোপে যাগমো।</p>
<p class="bodytext">অক্খাযতে অক্খানং, অক্খাযতি এতেনাতি ৰা অক্খানং, ধম্মস্স অক্খানন্তি ধম্মক্খানং, পটিসঙ্খাযতি পজানাতি এতেনাতি পটিসঙ্খানং <a name="M0.0543"></a>, সহ গাযনং সঙ্গাযনং, সহ গাযন্তি সজ্ঝাযন্তি এত্থাতি ৰা সঙ্গাযনং, ঞাযতে ঞাণং, জানাতীতি ৰা ঞাণং, জানন্তি এতেনাতি ৰা ঞাণং, পঞ্ঞাযতীতি পঞ্ঞাণং, ৰিজানাতীতি ৰিঞ্ঞাণং, সঞ্ঞাণং, নস্স ণত্তং।</p>
<p class="bodytext">কারিতে-ঞাপনং, পঞ্ঞাপনং, ৰিঞ্ঞাপনং, সঞ্ঞাপনং।</p>
<p class="bodytext">জাননং, পজাননং, ৰিজাননং, সঞ্জাননং, পুব্বস্সরলোপো, ঠীযতে ঠানং, তিট্ঠতি এত্থাতি ৰা ঠানং।</p>
<p class="bodytext">কারিতে-ঠাপনং, পতিট্ঠাপনং।</p>
<p class="bodytext">তাযতি রক্খতীতি তাণং, পরিত্তাণং, নস্স ণত্তং।</p>
<p class="bodytext">অৰত্থাযতি এত্থাতি অৰত্থানং, দীযতে দানং, দিয্যতি এতেনাতি ৰা দানং, সম্মা পদীযতি অস্সাতি সম্পদানং, অপেচ্চ আদদাতি এতস্মাতি অপাদানং।</p>
<p class="bodytext">কারিতে-দাপনং, সমাদপনং।</p>
<p class="bodytext">পদহীযতে পধানং, পদহন্তি এতেনাতি ৰা পধানং, আধানং, ৰিধানং, নিধানং, সন্নিধানং।</p>
<p class="bodytext">কারিতে-সন্নিধাপনং।</p>
<p class="bodytext">পানং, পটিভানং, মাণং, পমাণং, উপমাণং, পরিমাণং, নস্স ণত্তং।</p>
<p class="bodytext">যাযতি এতেনাতি যানং, উয্যানং, নিয্যানং, ৰাযন্তি ভৰাভৰং গচ্ছন্তি এতেনাতি ৰানং, নত্থি ৰানং এত্থাতি নিব্বানং, নিব্বাযন্তি এত্থাতি ৰা নিব্বানং।</p>
<p class="bodytext">কারিতে-নিব্বাপনং।</p>
<p class="bodytext">অৰসানং, ওসানং, পরিযোসানং, পহানং, পরিহানং।</p>
<p class="bodytext">কারিতে-হাপনং, পরিহাপনং।</p>
<p class="bodytext">ইৰণ্ণেসু-অযনং <a name="M0.0544"></a> ৰিক্কযনং, ৰিক্কিণনং, খযনং, খিযনং, খিয্যনং, ইয, ইয্যাদেসো, চযনং, চিননং, আচিননং, ৰিচিননং, জযনং, ৰিজযনং, লীযন্তি এত্থাতি লেণং, নস্স ণত্তং।</p>
<p class="bodytext">পটিসল্লীযন্তি এত্থাতি পটিসল্লানং, ইস্স আত্তং। সেতি এত্থাতি সেনং, সযনং।</p>
<p class="bodytext">কারিতে-সযাপনং ইচ্চাদি।</p>
<p class="bodytext">উৰণ্ণেসু-চৰনং, জৰনং, অভিত্থৰনং, ধুননং, ৰিদ্ধুননং, নিদ্ধুননং, ভৰনং, অভিভৰনং, লৰনং, লুননং, সৰনং, পসৰনং ইচ্চাদি।</p>
<p class="bodytext">এদন্তেসু-অজ্ঝেনং, অজ্ঝাযনং, অপচাযনং, ঝাযতে ঝানং, ঝাযতি এতেনাতি ৰা ঝানং, পঠমজ্ঝানং, দুতিযজ্ঝানং, উজ্ঝানং, নিজ্ঝানং, অভিজ্ঝানং, সালিলাযনং, চীৰরৰাযনং, গিলাযতীতি গিলানো ইচ্চাদি।</p>
<p class="bodytext">‘রা নস্স ণো’তি সুত্তেন রকারম্হা পরস্স নস্স ণো, কারণং, অধিকরীযতি এত্থাতি অধিকরণং, সঙ্খরণং, অভিসঙ্খরণং।</p>
<p class="bodytext">কারিতে-কারাপনং।</p>
<p class="bodytext">আকিরণং, ৰিক্কিরণং, চরণং, জিরণং, তরণং, কঙ্খাৰিতরণং, অত্থরণং, আগন্ত্বা দহন্তি এত্থ মতসরীরন্তি আল়হনংসুসানং, দস্স ল়ো।</p>
<p class="bodytext">পস্সীযতে পস্সনং, দস্সনং, সুট্ঠু পস্সতীতি সুদস্সনোরাজা, সুট্ঠু পস্সিতব্বন্তি সুদস্সনং-দেৰনগরং, সন্দস্সনং, নিদস্সনং, ধারণং, উদ্ধারণং, নিদ্ধারণং, আদিদীঘো।</p>
<p class="bodytext">পূরণং, পরিপূরণং, ফরণং, ৰিপ্ফরণং।</p>
<p class="bodytext">কারিতে-মারণং।</p>
<p class="bodytext">নিৰারণং, সরণং, নিস্সরণং, হরণং, আহরণং, নীহরণং ইচ্চাদি।</p>
<p class="bodytext">সামঞ্ঞৰিধানত্তা <a name="M0.0545"></a> সদ্দত্থ, কুজ্ঝনত্থ, চলনত্থধাতূহি রুচ, জুত, ৰড্ঢাদিধাতূহি চ তস্সীলাদীসু অনো হোতি, ঘোসতি সীলেনাতি ঘোসনো, ঘোসতি ধম্মেনাতি ঘোসনো, ঘোসতি সাধুকারেনাতি ঘোসনো, কোধনো, দূসনো, পদূসনো, কোপনো, চলনো, ফন্দনো, কম্পনো, মণ্ডনো, ভূসনো, ৰিভূসনো, রোচনো, ৰিরোচনো, ৰেরোচনো, জোতনো, উজ্জোতনো, ৰড্ঢনো, করোতি সীলেনাতি করণো। রাগো নিমিত্তকরণো, দোসো নিমিত্তকরণো, মোহো নিমিত্তকরণো <span class="note">[সং॰ নি॰ ৪.৩৪৯]</span> ইচ্চাদি।</p>
<p class="bodytext"><a name="para789"></a><span class="paranum">৭৮৯</span>. <span class="bld">করা ণনো</span>।</p>
<p class="bodytext">করম্হা কত্তরি ণানুবন্ধো অনো হোতি।</p>
<p class="bodytext">করোতি অত্তনো ফলন্তি কারণং।</p>
<p class="bodytext"><a name="para790"></a><span class="paranum">৭৯০</span>. <span class="bld">হাতো ৰীহিকালেসু</span>।</p>
<p class="bodytext">ৰীহিস্মিং কালে চ ৰত্তব্বে হাধাতুম্হা কত্তরি ণানুবন্ধো অনো হোতি।</p>
<p class="bodytext">হাপেতীতি হাযনো, ৰীহিৰিসেসো ৰস্সঞ্চ। ‘‘কুঞ্জরং সট্ঠিহাযন’’ন্তি এত্থ ৰস্সং হাযনন্তি ৰুচ্চতি।</p>
<p class="centered">ইতি অনপচ্চযরাসি।</p>
<p class="subhead">অকপচ্চযরাসি</p>
<p class="bodytext">অথ অকপচ্চযন্তা ৰুচ্চন্তে।</p>
<p class="bodytext"><a name="para791"></a><span class="paranum">৭৯১</span>. <span class="bld">আসীসাযমকো</span> <span class="note">[‘আসিংসামকো’ (বহূসু)]</span>।</p>
<p class="bodytext">আসীসা ৰুচ্চতি পত্থনা, আসীসাযং গম্যমানাযং অকো হোতি কত্তরি।</p>
<p class="bodytext">জীৰতূতি <a name="M0.0546"></a> জীৰকো, নন্দতূতি নন্দকো। ‘‘জিনবুদ্ধি, ধনভূতি, ভূতো, ধম্মদিন্নো, ৰড্ঢমানো’’তি এতে সদ্দা অঞ্ঞথা সিজ্ঝন্তি, জিনো ইমং বুজ্ঝতূতি জিনবুদ্ধি, ধনং এতস্স ভৰতি ৰড্ঢতীতি ধনভূতি, ভৰতি ৰড্ঢতীতি ভূতো, ধম্মেন দিন্নো ধম্মদিন্নো, যথা দেৰদত্তো, ব্রহ্মদত্তো, ৰড্ঢতীতি ৰড্ঢমানোতি।</p>
<p class="bodytext">‘কত্তরি ল্তুণকা’তি ণকো, সো চ সামঞ্ঞৰিধানত্তা অরহে সত্তিযং সীলে ধম্মে সাধুকারে চ সিজ্ঝতি, অক্খাযতীতি অক্খাযকো, ‘আস্সাণাপিম্হি যুক’ইতি যাগমো, অক্খাতুং অরহতি, সক্কোতি, অক্খানমস্স সীলং, ধম্মো, অক্খানং সক্কচ্চং করোতীতি অত্থো। কালত্তযেপি সিজ্ঝতি, পুব্বেপি অক্খাসি, অজ্জপি অক্খাতি, পচ্ছাপি অক্খাযিস্সতীতি অত্থো। এৰং সেসেসু সামঞ্ঞৰিধীসু যথারহং ৰেদিতব্বো।</p>
<p class="bodytext">ইত্থিযং-‘অধাতুস্স কে…’তি সুত্তেন অকস্স অস্স ইত্তং, অক্খাযিকা-ইত্থী, অক্খাযকং-কুলং, সঙ্গাযকো, জানাতীতি জানকো।</p>
<p class="bodytext">ৰিকরণপচ্চযতো পরং নাগমে সতি ৰিকরণস্স রস্সো, জাননকো, আজাননকো, ৰিজাননকো, সঞ্জাননকো।</p>
<p class="bodytext">কারিতে-ঞাপেতীতি ঞাপকো, ৰিঞ্ঞাপকো, সঞ্ঞাপকো।</p>
<p class="bodytext">নাগমে-ঞাপনকো, ৰিঞ্ঞাপনকো, সঞ্ঞাপনকো, অধিট্ঠাতীতি অধিট্ঠাযকো, অধিট্ঠাপেতীতি অধিট্ঠাপকো, দেতীতি দাযকো, দাপেতীতি দাপকো।</p>
<p class="bodytext">ণাপিম্হি যাগমো নত্থি, সমাদপেতীতি সমাদপকো, উভযত্থ রস্সো। ৰিধেতীতি ৰিধাযকো, পজহতীতি পজহাযকো, অৰহিয্যতীতি ওহিযকো, আস্স ইত্তং ইচ্চাদি।</p>
<p class="bodytext">ইৰণ্ণেসু-অজ্ঝেতীতি <a name="M0.0547"></a> অজ্ঝাযকো, মন্তং অজ্ঝেতীতি মন্তজ্ঝাযকো, কিণাতীতি কাযকো, কিণাপেতীতি কাযাপকো, আচিনাতীতি আচিনকো, ৰিচিনকো, পরাজযতীতি পারাজিকো, অলোপো, পুগ্গলো, পরাজেতীতি পারাজিকো, অলোপো কারিতলোপো চ, ধম্মো, ভাযাপেতীতি ভযানকো, নাগমো আদিরস্সো চ।</p>
<p class="bodytext">ভূমিযং সেতীতি ভূমিসাযকো, সযাপেতীতি সযাপকো, পাহেতীতি পহিণকো ইচ্চাদি।</p>
<p class="bodytext">উৰণ্ণেসু-পুনাতি সোধেতীতি পাৰকো-অগ্গি, ভৰতীতি ভাৰকো, ৰিভাৰেতীতি ৰিভাৰকো, লুনাতীতি লাৰকো, সুণাতীতি সাৰকো-পুরিসো, সাৰিকা-ইত্থী, জুহোতীতি হাৰকো ইচ্চাদি।</p>
<p class="bodytext">অপ-পাপুণনে, পাপেতীতি পাপকো, সম্পাপেতীতি সম্পাপকো, উপাসতীতি উপাসকো-পুরিসো, উপাসিকা-ইত্থী, উপাসকং-কুলং, করোতীতি কারকো, কারিকা, কারকং, উপকারকো, কারেতীতি কারাপকো, সঙ্খরোতীতি সঙ্খারকো, অভিসঙ্খারকো, খিপতীতি খিপকো, উক্খিপকো, নিক্খিপকো, খেপকো, উক্খেপকো, নিক্খেপকো, নাগমেখিপনকো।</p>
<p class="bodytext">গণ্হাতীতি গাহকো, গণ্হাপেতীতি গাহাপকো। এৰং গোপকো, পাদমূলে চরতীতি পাদচারকো, পুপ্ফং ওচিনাযতীতি ওচিনাযকো, এদন্তো ধাতু।</p>
<p class="bodytext">ছিন্দতীতি ছেদকো, ছিন্দকো, ছেদাপেতীতি ছেদাপকো, ছিন্দাপকো, জনেতীতি জনকো-পুরিসো, জনিকামাতা, জনকং-কম্মং, কারিতলোপো।</p>
<p class="bodytext">ঝাপ-দাহে, ঝাপেতীতি ঝাপকো।</p>
<p class="bodytext">ঞপ-পঞ্ঞাপনে, পঞ্ঞপেতীতি পঞ্ঞাপকো।</p>
<p class="bodytext">ঠাপ-ঠানে, পতিট্ঠাপেতীতি পতিট্ঠাপকো।</p>
<p class="bodytext">ণাপ-পেসনে <a name="M0.0548"></a>, আণাপেতীতি আণাপকো, তুদতীতি তুদকো, সন্তুস্সতীতি সন্তুস্সকো, ৰিসেসেন পস্সতীতি ৰিপস্সকো, সন্দস্সেতীতি সন্দস্সকো, দূসেতীতি দূসকো, আদিদীঘো।</p>
<p class="bodytext">পচতীতি পাচকো, পাচেতীতি পাচাপকো, আপাদেতীতি আপাদকো, নিপ্ফাদকো, সম্পাদকো, পটিপজ্জকো, পটিপাদকো, পূরেতীতি পূরকো, গরুপন্তত্তা ন ৰুদ্ধি।</p>
<p class="bodytext">ফুসতীতি ফুসকো, তুদাদিত্তা ন ৰুদ্ধি।</p>
<p class="bodytext">ভাজেতীতি ভাজকো, ভিন্দতীতি ভিন্দকো, ভেদকো, কারভেদকো, ভুঞ্জতীতি ভুঞ্জকো, ভোজকো, গামভোজকো, বুজ্ঝতীতি বুজ্ঝকো, বোধকো, মরতীতি মিয্যকো, মারেতীতি মারকো, মুঞ্চতীতি মুঞ্চকো, মোচকো, যাচতীতি যাচকো, যজতীতি যাজকো, যুঞ্জতীতি যুঞ্জকো, অনুযুঞ্জকো, যোজকো, পযোজকো, যুজ্ঝতীতি যুজ্ঝকো, যোধকো, রুন্ধতীতি রুন্ধকো, অৰরোধকো, ৰচতীতি ৰাচকো, ওৰদতীতি ওৰাদকো, ওৰজ্জকো, ৰীণং ৰাদেতীতি ৰীণাৰাদকো, ভেরিৰাদকো, গরুং অভিৰাদেতীতি অভিৰাদকো, ৰিদতিজানাতীতি ৰেদকো, ৰিন্দতি পটিলভতীতি ৰিন্দকো, অনুৰিজ্জতি ৰিচারেতীতি অনুৰিজ্জকো, পটিসংৰেদেতীতি পটিসংৰেদকো, ৰিজ্ঝতীতি ৰেধকো, অট্ঠিং ৰিজ্ঝতীতি অট্ঠিৰেধকো, পত্তং ৰিজ্ঝতীতি পত্তৰেধকো।</p>
<p class="bodytext">বহুলাধিকারা কম্মেপি দিস্সতি, অন্তরে ৰাসীযতি নিৰাসীযতীতি অন্তরৰাসকো, পসীদতীতি পসীদকো, পসাদকো ৰা, দীপপ্পসাদকো, উদকপ্পসাদকো, সিব্বতীতি সিব্বকো, সেৰতীতি সেৰকো, হনতীতি ঘাতকো, গাৰো হনতীতি গোঘাতকো, হনস্স ঘাতো। হরতীতি হারকো।</p>
<p class="bodytext">কম্মে <a name="M0.0549"></a> – ‘‘পাদেহি পহরীযতীতি পাদপহারকো’’তি ৰুত্তিযং ৰুত্তং। তিতিক্খতীতি তিতিক্খকো, তিকিচ্ছতীতি তিকিচ্ছকো, ৰীমংসতীতি ৰীমংসকো, বুভুক্খতীতি বুভুক্খকো, পব্বতাযতীতি পব্বতাযকো ইচ্চাদি।</p>
<p class="centered">ইতি অকপচ্চযরাসি।</p>
<p class="subhead">ইৰণ্ণন্তরূপরাসি</p>
<p class="bodytext">অথ ইৰণ্ণন্তরূপানি ৰুচ্চন্তে।</p>
<p class="bodytext"><a name="para792"></a><span class="paranum">৭৯২</span>. <span class="bld">দাধাত্বি</span> <span class="note">[ক॰ ৫৫১; রূ॰ ৫৯৮; নী॰ ১১৩৮]</span>।</p>
<p class="bodytext">দা, ধাহি ভাৰকারকেসু ইপচ্চযো হোতি।</p>
<p class="bodytext">পঠমং চিত্তেন আদীযতীতিআদি, তণ্হাদিট্ঠীহি উপাদীযতীতি উপাদি, খন্ধুপাদি, কিলেসুপাদি, ৰিধানং ৰিধি, ৰিধিয্যতি এতেনাতি ৰিধি, নিধিয্যতীতি নিধি, সন্ধিযতে সন্ধি, অভিসন্ধি, পটিসন্ধি, সন্নিদহনং সন্নিধি, সমাধানং সমাধি, সমাদহন্তি এতেনাতি সমাধি, পণিদহনং পণিধি, ওধি, অৰধি, উপনিধি, পটিনিধি, উদকং দহতি তিট্ঠতি এত্থাতি উদধি, মহন্তো উদধি মহোদধি, ৰালানি দহন্তি তিট্ঠন্তি এত্থাতি ৰালধি।</p>
<p class="bodytext"><a name="para793"></a><span class="paranum">৭৯৩</span>. <span class="bld">ইকিতী সরূপে</span> <span class="note">[ক॰ ৬৬৯; রূ॰ ৬৭৯; নী॰ ১৩১৫]</span>।</p>
<p class="bodytext">ধাতূনং সুতিসঙ্খাতে সরূপে ৰত্তব্বে ক্রিযত্থা পরং ই, কি, তিপচ্চযা হোন্তি।</p>
<p class="bodytext">অৰণ্ণুপন্তেহি ই, গমি, পচি ইচ্চাদি।</p>
<p class="bodytext">উৰণ্ণুপন্তেহি কি, বুধি, রুধি ইচ্চাদি।</p>
<p class="bodytext">কেহিচিতি, করোতিস্স, অত্থিস্স ইচ্চাদি।</p>
<p class="bodytext"><a name="para794"></a><span class="paranum">৭৯৪</span>. <span class="bld">সীলাভিক্খঞ্ঞাৰস্সকেসু ণী</span> <span class="note">[ক॰ ৫৩২, ৬৩৬; রূ॰ ৫৯০, ৬৫৯; নী॰ ১১১৪, ১২৪৫]</span>।</p>
<p class="bodytext">সীলং <a name="M0.0550"></a> ৰুচ্চতি পকতিচরিযা, অভিক্খণমেৰ অভিক্খঞ্ঞং, পুনপ্পুনক্রিযা, আযতিং অৰস্সংভাৰী অৰস্সকং নাম, সীলগ্গহণেন ধম্ম, সাধুকারাপি সঙ্গয্হন্তি, এতেসু সীলাদীসু ক্রিযাৰিসেসেসু গম্যমানেসু কত্তরি ণী হোতি। আদন্তেসু ‘আস্সাণাপিম্হি যুক’ইতি যাগমো।</p>
<p class="bodytext">অক্খাযতীতি অক্খাযী, অক্খাযনসীলো, অক্খাযনধম্মো, অক্খানে সক্কচ্চকারিতা যুত্তোতি অত্থো। কালত্তযেপি সিজ্ঝতি সামঞ্ঞৰিধানত্তা।</p>
<p class="bodytext">অৰস্সকং পন অনাগতমেৰ, ধম্মক্খাযী-পুরিসো, ধম্মক্খাযিনী-ইত্থী, ধম্মক্খাযি-কুলং, গীতং অভিণ্হং গাযতীতি গীতগাযী, কপ্পং অৰস্সং ঠাস্সতীতি কপ্পট্ঠাযী, সংৰট্টমানং অসঙ্খ্যেয্যং ঠাস্সতীতি সংৰট্টট্ঠাযী। এৰং ৰিৰট্টট্ঠাযী।</p>
<p class="bodytext">অদিন্নং আদদাতি সীলেনাতি অদিন্নাদাযী। তথা দিন্নমেৰ আদদাতীতি দিন্নাদাযী, অন্নং দদাতি সীলেনাতি অন্নদাযী।</p>
<p class="bodytext">দা-সুপ্পনে। নিদ্দাযনসীলো নিদ্দাযী, মজ্জং পিৰনসীলো মজ্জপাযী, মজ্জং অভিণ্হং পিৰতীতি মজ্জপাযী, সীঘং যাযনসীলো সীঘযাযী, সসঙ্খারেন সপ্পযোগেন অৰস্সং পরিনিব্বাযিস্সতীতি সসঙ্খারপরিনিব্বাযী। তথা অসঙ্খারপরিনিব্বাযী, আযুকপ্পস্স অন্তরে ৰেমজ্ঝে অৰস্সং পরিনিব্বাযিস্সতীতি অন্তরাপরিনিব্বাযী, আযুকপ্পপরিযোসানং উপহচ্চ অৰস্সং পরিনিব্বাযিস্সতীতি উপহচ্চপরিনিব্বাযী ইচ্চাদি।</p>
<p class="bodytext">ইৰণ্ণেসু-মন্তং নিচ্চকালং অজ্ঝাযতীতি মন্তজ্ঝাযী, ধম্মজ্ঝাযী, ধঞ্ঞং নিচ্চকালং ৰিক্কিণাতীতি ধঞ্ঞৰিক্কাযী, ভাযনসীলো ভাযী, ভূমিযং সযনসীলো, ভূমিযং ৰা নিচ্চকালং সযতীতি <a name="M0.0551"></a> ভূমিসাযী, কণ্টকে অপস্সযনসীলো কণ্টকাপস্সযী ইচ্চাদি।</p>
<p class="bodytext">এদন্তাপি ইধ ৰত্তব্বা, উদ্ধং ৰড্ঢনসীলো উদাযী, ৰুদ্ধেসু অপচাযনসীলো ৰুদ্ধাপচাযী। এৰং জেট্ঠাপচাযী, ঝাযনসীলো, ঝাযনধম্মো, ঝাযনে সক্কচ্চক্রিযাযুত্তোতি ঝাযী, নিচ্চকালং ঝাযতীতি ৰা ঝাযী, পজ্ঝাযী, উজ্ঝাযী, নিজ্ঝাযী, অভিজ্ঝাযী, ভাযনসীলো ভাযী, তিণং অভিণ্হং লাযতীতি তিণলাযী, তন্তং নিচ্চকালং ৰাযতীতি তন্তৰাযী, পলাযনসীলো পলাযী, ন পলাযী অপলাযী ইচ্চাদি।</p>
<p class="bodytext">উৰণ্ণেসু-যথাভূতং অত্থং ৰিভাৰনসীলো ৰিভাৰীপুরিসো, ৰিভাৰিনী-ইত্থী, আযতিং অৰস্সং ভৰিস্সতীতি ভাৰী, সালিং লুনাতি সীলেনাতি সালিলাৰী ইচ্চাদি।</p>
<p class="bodytext">ব্যাপনসীলো ব্যাপী, কামেতি ইচ্ছতি সীলেনাতি কামী, ধম্মকামী, অত্থকামী, করণসীলো কারী, পাপকারী, পুঞ্ঞকারী।</p>
<p class="bodytext">অৰস্সং আগমিস্সতীতি আগামী। রস্সত্তে-আগমিনীরত্তি, আগমিনী-পুণ্ণমাসী, আচযং ৰট্টং গচ্ছতি সীলেনাতি আচযগামী, অপচযং ৰিৰট্টং গচ্ছতি সীলেনাতি অপচযগামী, সকিং অৰস্সং আগমিস্সতীতি সকদাগামী। তথা ন আগমিস্সতীতি অনাগামী।</p>
<p class="bodytext">আধানং ৰুচ্চতি দল়্হট্ঠিতি, আধানং কত্বা গহণসীলো আধানগাহী, দল়্হগাহী, ধম্মং চরতি সীলেনাতি ধম্মচারী, ব্রহ্মং সেট্ঠং চরতি সীলেনাতি ব্রহ্মচারী।</p>
<p class="bodytext">অপিচেত্থ ধম্মো নাম কুলাচারধম্মো, তং ধম্মং চরামীতি দল়্হং গণ্হিত্বা যাৰ ন ৰিজহতি, তাৰ অৰীতিক্কমনট্ঠেন ধম্মং চরতি সীলেনাতি ধম্মচারী নাম। তথাচরন্তো চ অন্তরাৰীতিক্কমনীযৰত্থুসমাযোগে সতি তং ধম্মং অপতমানং কত্বা ধারেন্তো <a name="M0.0552"></a> সংৰরণট্ঠেন ধম্মং চরতি ধম্মেনাতি ধম্মচারী নাম, তথাধারেন্তো চ তং ধম্মং অত্তুক্কংসন, পরৰম্ভনাদীহি পাপধম্মেহি অনুপক্কিলিট্ঠঞ্চ অপ্পিচ্ছতাদীহি সন্তগুণেহি সুপরিযোদাতঞ্চ করোন্তো পরিযোদাপনট্ঠেন ধম্মং চরতি সাধুকারেনাতি ধম্মচারী নাম।</p>
<p class="bodytext">ব্রহ্মং ৰুচ্চতি ততো সেট্ঠতরং সিক্খাপদসীলং, তম্পি গণ্হিত্বা অৰিজহন্তো অন্তরা চ অপতমানং কত্বা ধারেন্তো অনুপক্কিলিট্ঠং সুপরিযোদাতঞ্চ করোন্তো তিৰিধেন অত্থেন ব্রহ্মচারী নাম, সমাদান, সম্পত্ত, সমুচ্ছেদৰিরতীনং ৰসেন ৰিযোজেতুং ৰট্টতি, যো পন গণ্হন্তো তথা ন ধারেতি, ধারেন্তো ৰা উপক্কিলিট্ঠং করোতি, সো একদেসেন অত্থেন ব্রহ্মচারী নাম।</p>
<p class="bodytext">যো পন তিৰিধেন অত্থেন মুত্তো হুত্বা কদাচি তং ধম্মং চরতি, তস্স চরণক্রিযা তস্সীলক্রিযা ন হোতি, সো ধম্মচারীতি ন ৰুচ্চতি, এতেনুপাযেন সেসেসু পাপ, কল্যাণভূতেসু তস্সীলপদেসু অত্থৰিভাগো ৰেদিতব্বো।</p>
<p class="bodytext">ব্রহ্মচারিনী-ইত্থী, ৰিসেসেন দস্সনসীলো ৰিপস্সী, অত্থদস্সী, ধম্মদস্সী, পিযদস্সী, সুদস্সী, দুস্সনসীলো দুস্সীমারো, ধারণসীলো ধারী, ইণধারী, ছত্তধারী, ভুসং নহনসীলো উপনাহী, পরিনিট্ঠিতপচ্চযেকদেসত্তা আযতিং অৰস্সং উপ্পজ্জিস্সতীতি উপ্পাদী, উপ্পাদিনো ধম্মা <span class="note">[ধ॰ স॰ তিকমাতিকা ১৭]</span>।</p>
<p class="bodytext">ভর-ধারণে, মালং নিচ্চকালং ভরতীতি মালভারী, ভাজনসীলো ভাজী, উণ্হং ভুঞ্জনসীলো উণ্হভোজী, অত্তানং মঞ্ঞতি সীলেনাতি অত্তমানী, অত্তানং পণ্ডিতং মঞ্ঞতীতি পণ্ডিতমানী, লভনসীলো লাভী, ৰচনসীলো ৰাচী। এৰং ৰাদী, অত্থৰাদী, ধম্মৰাদী, যুত্তৰাদী, মুত্তৰাদী, ৰিভজ্জৰাদী, নিচ্চং ৰসতীতি ৰাসী, গামৰাসী, নগরৰাসী, ভারং ৰহনসীলো ভারৰাহী <a name="M0.0553"></a>, ধম্মং পঞ্ঞং অনুসরতি অনুগচ্ছতীতি ধম্মানুসারী। এৰং সদ্ধানুসারী, ৰিরূপং পাপপক্খং পটিমুখং অভিণ্হং সরতি চিন্তেতীতি ৰিপ্পটিসারী, পাণং হনতি সীলেনাতি পাণঘাতী, হনস্স ঘাতো।</p>
<p class="bodytext">হরিতব্বং সব্বং হরতি সীলেনাতি হারহারী ইচ্চাদি।</p>
<p class="bodytext">‘কগা চজান’ন্তি সুত্তৰিভত্তিযা অঘানুবন্ধেপি চজানং কগাদেসো, সমং ৰিপাচেতীতি সমৰেপাকী-উদরগ্গি, সমৰেপাকিনী-গহণী, উপধি ফলং ৰিপচ্চতীতি উপধিৰেপাকিনী, সোচনসীলো সোকী, সোকিনী-পজা, মুত্তো হুত্বা চজনসীলো মুত্তচাগী, সংৰিভাজনসীলো সংৰিভাগী, কামসুখং ভুঞ্জনসীলো কামভোগী, ৰিসুং অৰিভত্তং ভোগং ভুঞ্জনসীলো অপটিৰিভত্তভোগী, যুঞ্জনসীলো যোগী ইচ্চাদি।</p>
<p class="bodytext"><a name="para795"></a><span class="paranum">৭৯৫</span>. <span class="bld">আৰী</span> <span class="note">[ক॰ ৫৩২; রূ॰ ৫৯০; নী॰ ১১১৪]</span>।</p>
<p class="bodytext">আৰী হোতি কত্তরি।</p>
<p class="bodytext">ভযং দস্সনসীলো ভযদস্সাৰী।</p>
<p class="centered">ইতি ইৰণ্ণন্তরূপরাসি।</p>
<p class="subhead">উৰণ্ণন্তরূপরাসি</p>
<p class="bodytext"><a name="para796"></a><span class="paranum">৭৯৬</span>. <span class="bld">ভঙ্গু ভীরূ ভাসু অস্সৰা</span>।</p>
<p class="bodytext">এতে সদ্দা মহাৰুত্তিনা সীলাদীসু নিপচ্চন্তে।</p>
<p class="bodytext">ভন্জ-ৰিনাসে, পভঞ্জনসীলো পভঙ্গু-সঙ্খতধম্মো।</p>
<p class="bodytext">ভী-ভযে, ভাযনসীলো ভীরূ।</p>
<p class="bodytext">ভা-দিত্তিযং, ওভাসনসীলো ভাসু-পভা, জেট্ঠৰচনং আদরেন সুণাতি সীলেনাতি অস্সৰো-পুত্তো, অস্সৰাভরিযা।</p>
<p class="bodytext"><a name="para797"></a><span class="paranum">৭৯৭</span>. <span class="bld">ৰিদা কূ</span> <span class="note">[ক॰ ৫৩৫; রূ॰ ৫৯৩; নী॰ ১১১৯]</span>।</p>
<p class="bodytext">ৰিদম্হা <a name="M0.0554"></a> কূ হোতি কত্তরি।</p>
<p class="bodytext">ৰিদতি সীলেনাতি ৰিদূ, লোকৰিদূ, পরচিত্তৰিদূ। ইত্থিযং পরচিত্তৰিদুনী।</p>
<p class="bodytext"><a name="para798"></a><span class="paranum">৭৯৮</span>. <span class="bld">ৰিতো ঞাতো</span> <span class="note">[ক॰ ৫৩৫; রূ॰ ৫৯৩; নী॰ ১১১৯]</span>।</p>
<p class="bodytext">ৰিপুব্বা ঞাতো কূ হোতি কত্তরি।</p>
<p class="bodytext">ৰিজাননসীলো ৰিঞ্ঞূ।</p>
<p class="bodytext"><a name="para799"></a><span class="paranum">৭৯৯</span>. <span class="bld">কম্মা</span> <span class="note">[ক॰ ৫৩৫; রূ॰ ৫৯৩; নী॰ ১১১৯]</span>।</p>
<p class="bodytext">কম্মুপপদা ঞাতো কূ হোতি কত্তরি।</p>
<p class="bodytext">সব্বং জানাতি সীলেনাতি সব্বঞ্ঞূ, রত্তঞ্ঞূ, অত্থঞ্ঞূ, ধম্মঞ্ঞূ, কালঞ্ঞূ, সমযঞ্ঞূ।</p>
<p class="bodytext"><a name="para780"></a><span class="paranum">৭৮০</span>. <span class="bld">গমা রূ</span> <span class="note">[ক॰ ৫৩৪; রূ॰ ৫৯২; নী॰ ১১১৮]</span>।</p>
<p class="bodytext">কম্মুপপদা গমম্হা রূ হোতি কত্তরি। ‘রানুবন্ধেন্তসরাদিস্সা’তি সব্বধাত্বন্তলোপো।</p>
<p class="bodytext">পারং গচ্ছতি সীলেনাতি পারগূ, ৰেদং ৰুচ্চতি অগ্গমগ্গঞাণং, ৰেদং গচ্ছতীতি ৰেদগূ, অদ্ধানং গচ্ছতীতি অদ্ধগূ।</p>
<p class="centered">ইতি উৰণ্ণন্তরূপরাসি।</p>
<p class="subhead">ইত্থিলিঙ্গরূপরাসি</p>
<p class="bodytext">অথ ইত্থিলিঙ্গরূপানি ৰুচ্চন্তে।</p>
<p class="bodytext"><a name="para801"></a><span class="paranum">৮০১</span>. <span class="bld">ইত্থিযমণতিকযকযা চ</span> <span class="note">[ক॰ ৫৫৩; রূ॰ ৫৯৯; নী॰ ১১৪০; ‘…ক্তি…’ (বহূসু)]</span>।</p>
<p class="bodytext">ইত্থিলিঙ্গে ৰত্তব্বে ভাৰকারকেসু অ, ণ,তি, ক, যক, যপচ্চযা চ অনো চ হোতি।</p>
<p class="bodytext">ক <a name="M0.0555"></a>, অ, ণ, যক, য, অনইচ্চেতেহি ‘ইত্থিযমত্বা’তি আপচ্চযো।</p>
<p class="bodytext">কম্হি তাৰ-অত্তনি নিসিন্নং গূহতি সংৰরতীতি গুহা, অত্তানং ৰা পরং ৰা দূসেতীতি দূসা-ধুত্তিত্থী।</p>
<p class="bodytext">মুদ-হাসে, মোদনং মুদা, পমুদা, সুজ্ঝতি এতাযাতি সুধা, ৰসুং রতনং ধারেতীতি ৰসুধা ইচ্চাদি।</p>
<p class="bodytext">অম্হি-সঙ্খাযন্তি এতাযাতি সঙ্খা। তথা সঙ্খ্যা, পজানাতীতি পঞ্ঞা, আজানাতীতি অঞ্ঞা, সঞ্জানাতীতি সঞ্ঞা, সঞ্জানন্তি এতাযাতি ৰা সঞ্ঞা, সঞ্জাননং ৰা সঞ্ঞা, অভিজাননং অভিঞ্ঞা, পটিজাননং পটিঞ্ঞা, পরিচ্ছিজ্জ জাননং পরিঞ্ঞা, পটিচ্চ তিট্ঠতি এত্থাতি পতিট্ঠা।</p>
<p class="bodytext">থা-ঠানে, অৰধিভাৰেন ঠাতি তিট্ঠতীতি অৰত্থা, উপাদীযতীতি উপাদা-পঞ্ঞত্তি, অঞ্ঞমঞ্ঞং উপেচ্চ নিস্সায চ ধিয্যতীতি উপনিধা-পঞ্ঞত্তিযেৰ, সদ্দহনং সদ্ধা, সদ্দহন্তি এতাযাতি ৰা সদ্ধা, ৰিসিট্ঠং কত্বা অত্তানং দহন্তি এতাযাতি ৰিধা-মানো, ভাতি দিব্বতীতি ভা-নক্খত্তং, পভা, আভা, নিভা, উপমীযতে উপমা।</p>
<p class="bodytext">ঝে-চিন্তাযং, পজ্ঝাযনং পজ্ঝা, ৰজ্জাৰজ্জং উপজ্ঝাযতি পেক্খতীতি উপজ্ঝা, অভিমুখং ঝাযনং অভিজ্ঝা।</p>
<p class="bodytext">আস-পত্থনাযং, আসীসনং আসা, পচ্চাসীসনং পচ্চাসা।</p>
<p class="bodytext">আস-উপৰেসনে, অচ্ছনং অচ্ছা।</p>
<p class="bodytext">ইক্খ-দস্সন’ঙ্কেসু, অপেক্খনং অপেক্খা, উপেক্খনং উপেক্খা, উপপরিক্খনং উপপরিক্খা, ইচ্ছনং ইচ্ছা, ব্যাপিতুং ইচ্ছা ৰিচ্ছা।</p>
<p class="bodytext">ইস্স-উস্সুয্যিযে, ইস্সনং ইস্সা।</p>
<p class="bodytext">ঈহ-ব্যাপারে, ঈহনং ঈহা।</p>
<p class="bodytext">উছি-উচ্ছে <a name="M0.0556"></a>, উচ্ছনং উচ্ছা।</p>
<p class="bodytext">এল-কম্পনে, এলযতীতি এলা-দোসো।</p>
<p class="bodytext">ওজ-থম্ভনে তেজনে চ, ওজেতি তংসমঙ্গিনে সত্তে সঙ্খারে চ সমুপত্থম্ভতি সমুত্তেজেতীতি ৰা ওজা।</p>
<p class="bodytext">কল-সঙ্খ্যানে, কলীযতীতি কলা, খমনং খমা, গজ্জন্তি এতাযাতি গদা, গিরীযতি কথীযতীতি গিরা-ৰাচা, ঘটীযতি সঙ্ঘটীযতি এত্থাতি ঘটা-যূথো, ভুসো চারেতি পরিচারেতীতি অচ্ছরা-দেৰী, মহাৰুত্তিনা চস্স ছো, জটতীতি জটা, অন্তোজটা বহিজটা <span class="note">[সং॰ নি॰ ১.২৩]</span>, জিয্যন্তি এতাযাতি জরা, জিরণং ৰা জরা, আপজ্জতি অজ্ঝাপজ্জতীতি আপদা, সম্পজ্জনং সম্পদা, উপরিভাৰং সুট্ঠু পজ্জন্তি পাপুণন্তি এতাযাতি উপসম্পদা, পটিপজ্জনং পটিপদা, পটিপজ্জন্তি উপরিৰিসেসং এতাযাতি ৰা পটিপদা, সুখপ্পটিপদা, দুক্খপ্পটিপদা, পটিসংভিজ্জন্তি অত্থাদীসু ঞাণপ্পভেদং গচ্ছন্তি এতাযাতি পটিসম্ভিদা, অত্থপটিসম্ভিদা, ধম্মপটিসম্ভিদা, নিরুত্তিপটিসম্ভিদা, পটিভানপটিসম্ভিদা।</p>
<p class="bodytext">ভিক্খ-যাচনে, ভিক্খীযতেতি ভিক্খা।</p>
<p class="bodytext">সিক্খ-ঘটনে, সিক্খনং সিক্খা, সিক্খন্তি ঘটেন্তি সেক্খা জনা এত্থাতি সিক্খা, অধিসীলসিক্খা, অধিচিত্তসিক্খা, অধিপঞ্ঞাসিক্খা ইচ্চাদি।</p>
<p class="bodytext">তিতিক্খনং তিতিক্খা, ৰীমংসনং ৰীমংসা, তিকিচ্ছনং তিকিচ্ছা, ৰিগতা তিকিচ্ছা এতিস্সাতি ৰিচিকিচ্ছা, ভোত্তুং ইচ্ছা বুভুক্খা, বুভোক্খা ৰা, ঘসিতুং ইচ্ছা জিঘচ্ছা, পাতুং পরিভুঞ্জিতুং ইচ্ছা পিপাসা, হরিতুং ইচ্ছা জিগীসা, ৰিজেতুং ইচ্ছা ৰিজিগীসা, হন্তুং ইচ্ছা জিঘংসা ইচ্চাদি।</p>
<p class="bodytext">ণম্হি-অর-গতিযং, অরতি সীঘং ৰিজ্ঝমানা গচ্ছতীতি আরাৰেধকো, করোন্তি নানাকম্মকারণাযো এত্থাতি কারা-অদ্দু <a name="M0.0557"></a>, জিয্যন্তি এতাযাতি জারা, তরতি সীঘতরং গচ্ছতীতি তারা, ভাসন্তি এতাযাতি ভাসা, ধারেতি সীঘং ৰহতীতি ধারা, খগ্গধারা, ৰুট্ঠিধারা, মযতি ৰিৰিধাকারং গচ্ছতি এতাযাতি মাযা, লিখীযতে লেখা, ৰুচ্চতেতি ৰাচা, হরতি মনোরমং পৰত্তেতীতি হারা-মুত্তাৰলি ইচ্চাদি।</p>
<p class="bodytext">যক্পচ্চযে-সহ কথনং সাকচ্ছা, তথনং তচ্ছা, নিপজ্জনং নিপজ্জা, ৰিদতি জানাতীতি ৰিজ্জা, ৰিদন্তি জানন্তি এতাযাতি ৰা ৰিজ্জা, ৰিজ্জাপটিপক্খা অৰিজ্জা, নিসজ্জনং নিসজ্জা।</p>
<p class="bodytext">ইধ-ইজ্ঝনে, সমিজ্ঝনং সমিজ্ঝা।</p>
<p class="bodytext">সিধ-নিপ্ফত্তিযং, সিজ্ঝনং সিজ্ঝা ইচ্চাদি।</p>
<p class="bodytext">যম্হি-মজ-সংসুদ্ধিযং, সম্মজ্জনং সম্মজ্জা, অপেচ্চ ৰজনং গমনং পব্বজ্জা, চরণং চরিযা, পরিচরণং পারিচরিযা, ‘ঊব্যঞ্জনস্সা’তি ঈআগমো রস্সো চ।</p>
<p class="bodytext">জাগর-নিদ্দক্খযে, জাগরণং জাগরিযা, সেতি এত্থাতি সেয্যা, দ্বিত্তং।</p>
<p class="bodytext">অনম্হি-সহ গাযন্তি সজ্ঝাযন্তি এত্থাতি সঙ্গাযনা, ঠাপীযতে পতিট্ঠীযতে পতিট্ঠানা, পাপীযতে পাপনা, সম্পাপনা, পরিসমাপনা, উপাসীযতে উপাসনা, পযিরূপাসনা, এসীযতে এসনা, পরিযেসনা, কামেসনা, ভৰেসনা, ব্রহ্মচরিযেসনা, ছেজ্জভেজ্জাদিকস্স কম্মস্স করণং কম্মকারণা, আদিৰুদ্ধি, দ্বত্তিংস কম্মকারণা।</p>
<p class="bodytext">চিতি-চেতাযং, চেতেন্তি সম্পযুত্তা ধম্মা এতাযাতি চেতনা, চিন্তীযতে চিন্তনা, ঠপীযতে ঠপনা, দীপীযতে দীপনা, ৰিপস্সন্তি এতাযাতি ৰিপস্সনা, সন্দস্সীযতে সন্দস্সনা, দেসীযতে দেসনা, দেসীযতি এতাযাতি ৰা দেসনা, পত্থীযতে পত্থনা, ফরীযতে ফরণা, ফুসীযতে ফুসনা, ভাৰীযতে ভাৰনা, ৰিভাৰনা, সম্ভাৰনা, মন্তীযতে মন্তনা, নিমন্তনা <a name="M0.0558"></a>, আমন্তনা, পুনপ্পুনং মোদন্তি এতাযাতি অনুমোদনা, যাচীযতে যাচনা, আদরেন যাচনা আযাচনা, যোজীযতে যোজনা।</p>
<p class="bodytext">রচ-ৰিধানে, রচীযতে রচনা, আরচনা, ৰিরচনা।</p>
<p class="bodytext">ৰট্ট-ৰট্টনে, আৰট্টনা, ৰিৰট্টনা, ৰেদীযতে ৰেদনা।</p>
<p class="bodytext">ৰর-ইচ্ছাযং, পৰারীযতে ইচ্ছাপীযতে পৰারণা, ৰাসীযতে ৰাসনা, আসীসীযতে আসীসনা, হিংসীযতে হিংসনা ইচ্চাদি।</p>
<p class="bodytext">তিম্হি-বহুলাধিকারা অনিত্থিযম্পিতি হোতি, গাযনং গীতি, সহ গাযনং সঙ্গীতি, দুগ্গীতি, অনুগীতি, অযং অম্হাকং অব্ভন্তরিমোতি ঞাযতীতি ঞাতি, জাননং ঞত্তি, দ্বিত্তং, ঠানং ঠিতি।</p>
<p class="bodytext">দা-অৰখণ্ডনে, দীযতি এতাযাতি দত্তি, দ্বিত্তং, ধারেতীতি ধাতি, দহনং অকম্পনং ধীতি, সমাদহনং সমাধীতি, মহাৰুত্তিনা আস্সং ঈত্তং, দ্বিত্তে ধস্স দত্তং রস্সো চ, দীধিতি-রংসি।</p>
<p class="bodytext">নিব্বাযনং নিব্বুতি, আস্স উত্তং, সহ অযনং সমিতি, এতি আগচ্ছতীতি ঈতি-উপদ্দৰো, ৰিচিননং ৰিচিতি, ৰিজযনং ৰিজিতি, নীযতি ঞাযতি এতাযাতি নীতি, লোকনীতি, ধম্মনীতি, সদ্দনীতি, ভৰং নেতীতি ভৰনেত্তি, ৰুদ্ধি দ্বিত্তঞ্চ, সদ্ধম্মনেত্তি, পিনযতীতি পীতি, ভাযনং ভীতি, চৰনং চুতি, জৰনং জুতি, থৰনং থুতি, অভিত্থুতি, পৰনং পূতি, ভৰনং ভূতি, সুট্ঠু ভৰতীতি সুভূতি, ৰিভৰনং ৰিভূতি, সুট্ঠু মুননং বন্ধনং সম্মুতি, সৰনং সুতি, সুয্যতেতি ৰা সুতি, পসুতি, উপসুতি, হূযতেতি হুতি, আনেত্বা হুতব্বাতি আহুতি, চাযনং পূজনং চিতি, দ্বিত্তে-চিত্তি, অপচিতি, এস্স অত্তং, নিজ্ঝাযনং নিজ্ঝত্তি।</p>
<p class="bodytext">মহাৰুত্তিনা তকারে করস্স কুত্তং, ক্রিযা কুত্তি, সরকুত্তি, ইত্থিকুত্তং, পুরিসকুত্তং, জনেতীতি জনেত্তি, ঈআগমস্স এত্তং <a name="M0.0559"></a>, বন্ধীযতেতি বন্ধতি, পজ্জতীতি পত্তি, পদাতি ৰা, ঈআগমস্স আত্তং, ৰসন্তি এত্থাতি ৰসতি-গেহং, ৰসনং ৰা ৰসতি ইচ্চাদি।</p>
<p class="bodytext"><a name="para802"></a><span class="paranum">৮০২</span>. <span class="bld">জাহাহি নি</span>।</p>
<p class="bodytext">এতেহি নি হোতি।</p>
<p class="bodytext">জা-হানিযং, জিয্যতে জানি, ধনজানি, ভোগজানি, মহন্তী জানি অস্সাতি মহাজানিযো, হিয্যতে হানি, ৰণ্ণহানি, বলহানি, আযুহানি, অৰহানি, পরিহানি।</p>
<p class="bodytext"><a name="para803"></a><span class="paranum">৮০৩</span>. <span class="bld">করা রিরিযো</span> <span class="note">[ক॰ ৫৫৪; রূ॰ ৬০১; নী॰ ১১৪১]</span>।</p>
<p class="bodytext">করম্হা ইত্থিযং রিরিযো হোতি।</p>
<p class="bodytext">করীযতে কিরিযা, নিপাতনেন ক্রিযাতি সিজ্ঝতি।</p>
<p class="centered">ইতি ইত্থিলিঙ্গরূপরাসি।</p>
<p class="subhead">রীরিক্খাদিপচ্চযরাসি</p>
<p class="bodytext"><a name="para804"></a><span class="paranum">৮০৪</span>. <span class="bld">সমানঞ্ঞভৰন্তযাদিতূপমানা দিসা কম্মে রীরিক্খকা</span> <span class="note">[ক॰ ৬৪২; রূ॰ ৫৮৮; নী॰ ১২৬৯]</span>।</p>
<p class="bodytext">সমানো চ অঞ্ঞো চ ভৰন্তো চ যাদি চ এতেহি উপমানভূতেহি পরং দিসম্হা কম্মেরী চ রিক্খো চ কো চাতি এতে পচ্চযা হোন্তি, রী, রিক্খেসু ‘রানুবন্ধেন্তসরাদিস্সা’তি সুত্তেন দিসস্স অন্তস্সরাদীনং লোপো, কানুবন্ধো অৰুদ্ধত্থো, ‘রীরিক্খকেসু’ইচ্চাদীহি সমাসসুত্তেহি পুব্বপদানং রূপং সাধেতব্বং।</p>
<p class="bodytext"><span class="bld">য, ত, এত, ইম, কিং, তুম্হ, অম্হ, ভৰন্ত, সমান, অঞ্ঞ</span>।</p>
<p class="bodytext">যো ৰিয দিস্সতীতি যাদী, যাদিক্খো, যাদিসো, যং ৰিয নং পস্সন্তীতি যাদী, যে ৰিয দিস্সন্তীতি যাদিনো, ইত্থিযং-যা <a name="M0.0560"></a> ৰিয দিস্সতীতি যাদিনী, যাদিক্খা, যাদিক্খী, যাদিসা, যাদিসী, যা ৰিয দিস্সন্তীতি যাদিনিযো, যাদিক্খাযো, যাদিক্খিযো, যাদিসাযো, যাদিসিযো। এৰং সেসেসুপি।</p>
<p class="bodytext">সো ৰিয দিস্সতীতি তাদী, তাদিক্খো, তাদিসো।</p>
<p class="bodytext">এসো ৰিয দিস্সতীতি এদী, এদিক্খো, এদিসো, এতাদী, এতাদিক্খো, এতাদিসো ৰা।</p>
<p class="bodytext">অযং ৰিয দিস্সতীতি ঈদী, ঈদিক্খো, ঈদিসো।</p>
<p class="bodytext">কো ৰিয দিস্সতীতি কীদী, কীদিক্খো, কীদিসো।</p>
<p class="bodytext">ত্বং ৰিয দিস্সতীতি তাদী, তাদিক্খো, তাদিসো।</p>
<p class="bodytext">অহং ৰিয দিস্সতীতি মাদী, মাদিক্খো, মাদিসো।</p>
<p class="bodytext">বহুত্তে পন তুম্হে ৰিয দিস্সন্তীতি তুম্হাদী, তুম্হাদিক্খো, তুম্হাদিসো।</p>
<p class="bodytext">অম্হে ৰিয দিস্সন্তীতি অম্হাদী, অম্হাদিক্খো, অম্হাদিসো।</p>
<p class="bodytext">ভৰং ৰিয দিস্সতীতি ভৰাদী, ভৰাদিক্খো, ভৰাদিসো।</p>
<p class="bodytext">সমানো ৰিয দিস্সতীতি সদী, সদিক্খো, সদিসো।</p>
<p class="bodytext">অঞ্ঞো ৰিয দিস্সতীতি অঞ্ঞাদী, অঞ্ঞাদিক্খো, অঞ্ঞাদিসো।</p>
<p class="bodytext">ইত্থিযং-যা ৰিয দিস্সতীতি যাদিসা-ইত্থী, যাদিসী-ইত্থী। তাদিসা-ইত্থী, তাদিসী-ইত্থী ইচ্চাদি।</p>
<p class="bodytext"><a name="para805"></a><span class="paranum">৮০৫</span>. <span class="bld">ৰমাদীহি থু</span> <span class="note">[ক॰ ৬৪৪; রূ॰ ৬৬১; নী॰ ১২৭১-৩; ‘ৰমাদীহ্যথু’ (বহূসু)]</span>।</p>
<p class="bodytext">ৰমাদীহি ভাৰকারকেসু থু হোতি।</p>
<p class="bodytext">ৰমীযতেতি ৰমথু, দৰীযতেতি দৰথু ইচ্চাদি।</p>
<p class="bodytext"><a name="para806"></a><span class="paranum">৮০৬</span>. <span class="bld">ক্বি</span> <span class="note">[ক॰ ৫৩০; রূ॰ ৫৮৪; নী॰ ১১১২]</span>।</p>
<p class="bodytext">ভাৰকারকেসু <a name="M0.0561"></a> ক্বি হোতি।</p>
<p class="bodytext"><a name="para807"></a><span class="paranum">৮০৭</span>. <span class="bld">ক্বিস্স</span> <span class="note">[ক॰ ৬৩৯; রূ॰ ৫৮৫; নী॰ ১২৬৬]</span>।</p>
<p class="bodytext">ক্বিস্স লোপো হোতি।</p>
<p class="bodytext">ইৰণ্ণেসু তাৰ-ভুসো চযতি ৰড্ঢতীতি অচ্চি, দ্বিত্তং রস্সত্তঞ্চ, ৰিৰিধেন চযতি ৰড্ঢতীতি ৰীচি, পঞ্চ মারে জিনাতীতি মারজি, ভদ্দং জিনাতীতি ভদ্দজি। এৰং পুণ্ণজি, গামং সমূহং নেতীতি গামণী, নস্স ণত্তং। সেনং নেতীতি সেনানী ইচ্চাদি।</p>
<p class="bodytext">উৰণ্ণেসু-মারেতি চাৰেতি চাতি মচ্চু, মহাৰুত্তিনা রস্স পররূপত্তং, ৰিৰিধেন জৰতি সীঘং ফরতীতি ৰিজ্জু, ভৰন্তি এত্থাতি ভূ-ভূমি, পভৰতি ইস্সরং করোতীতি পভূ, ৰিভৰনং ৰিভূ, অভিভৰতীতি অভিভূ, সযং ভৰতীতি সযম্ভূ, গোত্তং অভিভৰতীতি গোত্তভূ, গোত্রভূ ইচ্চাদি।</p>
<p class="bodytext">ব্যঞ্জনন্তেসু –</p>
<p class="bodytext"><a name="para808"></a><span class="paranum">৮০৮</span>. <span class="bld">ক্বিম্হি লোপোন্তব্যঞ্জনস্স</span> <span class="note">[ক॰ ৬১৫; রূ॰ ৫৮৬; নী॰ ১২২০]</span>।</p>
<p class="bodytext">ধাতূনং অন্তব্যঞ্জনস্স লোপো হোতি ক্বিম্হি।</p>
<p class="bodytext">অন্তং করোতীতি অন্তকো, নন্দং করোতীতি নন্দকো, জীৰং করোতীতি জীৰকো, চিত্তং ৰিচিত্তং করোতীতি চিত্তকো, সুখেন খমিতব্বন্তি সুখং, দুক্খেন খমিতব্বন্তি দুক্খং, পরিতো খঞ্ঞতেতি পরিক্খা, সং অত্তানং খনতীতি সঙ্খো, ন গচ্ছতীতি অগো-নগো, সীসং উপগচ্ছতীতি সীসূপগো। এৰং গীৰূপগো, নিন্নট্ঠানং গচ্ছতীতি নিন্নগা-নদী, তুরং সীঘং গচ্ছতীতি তুরঙ্গো, মজ্ঝে বিন্দাগমো।</p>
<p class="bodytext">ভুজেন <a name="M0.0562"></a> কুটিলেন গচ্ছতীতি ভুজগো, উরেন গচ্ছতীতি উরগো, খেন আকাসেন গচ্ছতীতি খগো, ৰেহাসে গচ্ছতীতি ৰিহগো, মহাৰুত্তিনা ৰেহাসস্স ৰিহাদেসো।</p>
<p class="bodytext">‘‘গো গচ্ছতি, গাৰো গচ্ছন্তী’’তিআদীসু পন ‘‘গোচরো, গোধনো, গোত্তং, গোত্রভূ’’তিআদীসু চ ক্বিম্হি অন্তব্যঞ্জনলোপে ক্বিলোপে চ কতে মহাৰুত্তিনা উপন্তস্স ওত্তং কত্বা গোইতি পকতিরূপং ৰেদিতব্বং, বলং গণীযতি এত্থাতি বলগ্গং, ভত্তং গণ্হন্তি এত্থাতি ভত্তগ্গং। এৰং সলাকগ্গং, উপোসথগ্গং।</p>
<p class="bodytext">কম্মেন জাযতীতি কম্মজো। এৰং চিত্তজো, উতুজো, অত্তনি জাতোতি অত্রজো, পুব্বে জাতো পুব্বজো, পচ্ছা জাতো অনুজো, সহ জাযতীতি সহজো, থলে জাযতীতি থলজং। এৰং দকজং, ৰারিজং, অম্বুজং। অণ্ডে জাযতীতি অণ্ডজো, দ্বিক্খত্তুং জাযতীতি দ্বিজো, সহ ভাসন্তি এত্থাতি সভা, কুঞ্জে রমতীতি কুঞ্জরো ইচ্চাদি।</p>
<p class="bodytext"><a name="para809"></a><span class="paranum">৮০৯</span>. <span class="bld">ক্বিম্হি ঘো পরিপচ্চাসমোহি</span> <span class="note">[ক॰ ৫৩৮; রূ॰ ৫৯৫; নী॰ ১১২৩; ‘…পচ্চ…’ (বহূসু)]</span>।</p>
<p class="bodytext">পরি চ পতি চ আ চ সঞ্চ ও চ এতেহি পরস্স হনস্স ঘো হোতি ক্বিম্হি।</p>
<p class="bodytext">পরিহঞ্ঞতীতি পলিঘো, রস্স লত্তং। পতিহনতীতি পটিঘো, তস্স টত্তং। ভুসো হনতি বাধতীতি অঘং-দুক্খং পাপঞ্চ, ৰিসেসেন ভুসো হনতীতি ব্যগ্ঘো, দিট্ঠি, সীলসামঞ্ঞেন সংহতোতি সঙ্ঘো-সমূহো, দেৰসঙ্ঘো, ব্রহ্মসঙ্ঘো, মিগসঙ্ঘো, ওহনতি অধোভাগং কত্বা মারেতীতি ওঘো, কিলেসোঘো, সংসারোঘো, উদকোঘো।</p>
<p class="bodytext">সুত্তৰিভত্তিযা অঞ্ঞতোপি ঘো হোতি, মাতরং হনতীতি মাতুঘো। এৰং পিতুঘো ইচ্চাদি।</p>
<p class="bodytext"><a name="para810"></a><span class="paranum">৮১০</span>. <span class="bld">ণ্বাদযো</span> <span class="note">[ক॰ ৬৫০; রূ॰ ৬৫১; নী॰ ১২৮৮]</span>।</p>
<p class="bodytext">ক্রিযত্থা <a name="M0.0563"></a> ভাৰকারকেসু ণুআদযো হোন্তি, উপরি ৰুচ্চমানো সব্বো ণ্বাদিকণ্ডো ইমস্স সুত্তস্স নিদ্দেসো হোতি, তস্মা ইধ কিঞ্চিমত্তং ৰুচ্চতে।</p>
<p class="bodytext">করোতীতি কারু-সিপ্পী, অযতি ৰড্ঢতীতি আযু, অযন্তি ৰড্ঢন্তি সত্তা এতেনাতি ৰা আযু-জীৰিতং, সোভাৰিসেসং রহন্তি জহন্তি চন্দ, সূরিযা এতেনাতি রাহু-অসুরিন্দো, হিতসুখং সাধেতীতি সাধু-সপ্পুরিসো, ৰাযতীতি ৰাযুৰাতো ইচ্চাদি।</p>
<p class="centered">ইতি রীরিক্খাদিপচ্চযরাসি।</p>
<p class="centered">পকতিরূপরাসি নিট্ঠিতো।</p>
<p class="centered">ইতি নিরুত্তিদীপনিযা নাম মোগ্গল্লানদীপনিযা</p>
<p class="centered">তব্বাদিকণ্ডো নাম কিতকণ্ডো নিট্ঠিতো।</p></div>
<div end="ed" class="end"></div>`

document.getElementById('loaddata').innerHTML = anno_3_1 
searchhelper()
bookhelper()
var chapterhelper = document.createElement('script')
chapterhelper.src = `chaptertoggle.js`
loaddata.appendChild(chapterhelper)